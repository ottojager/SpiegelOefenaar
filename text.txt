Droom van een vrouw
Pag. 3
SUZAN: Aaah!
BILL: Ah. Ark is vaak
SUZAN: Waah...
BILL: Hoo! Zoute maden verstijven liggers...
SUZAN: Wat?
BILL: Beestenmest zien. 
SUZAN: Wat zegt u - Ah! 
BILL: Kammetje haan...kammetje haan... 
SUZAN: Kammetje waan?

Pag. 4
BILL: Ark van Noach vaak zoete jenever met kunst blijven liggen..
SUZAN: Blijven liggen met wat?
BILL: Kammetje haan, kammetje...
SUZAN: Ik heb geen idee wat u zegt. Wat zegt u?
BILL: Lelie kobalt. Lelie kobalt.
SUZAN: Wie bent u trouwens? Waar ben ik?
BILL: Okter spingier. Hikkebeen okter spingier. 
SUZAN: Oh God, ik ben dood. Dat is het. Ik ben dood. En waar ik nu ook ben - niemand spreekt hier mijn taal. Wat moet ik doen? Wat moet ik doen?
BILL: Juspan, juspan. Hik preek blauw taal. Hik preek toog blauw paal, Juspan...
SUZAN: Ik ben in de hel. Ik ben dood en in de hel.
BILL: Juspan
SUZAN: Waarom naar de hel? Waarom ik? Ik heb nog wel zo vreselijk mijn best gedaan. Zo vreselijk mijn best...
BILL: Suzan...
SUZAN: U hebt geen idee hoe ik mijn best heb gedaan. Er moet ergens een vergissing zijn.
BILL: Suzan...?
SUZAN: Suzan? Ja, dat ben ik. Suzan. Ikke Suzanne, ja.
BILL: Jij bent Suzan, ja.

Pag. 5
SUZAN: Suzan, ja. God zij dank.
BILL: December bij?
SUZAN: December bij? Oh, mijn hemel, daar gaat hij weer. Geen bijen in december. Niet hier. Slapen ze. Gaan ze slapen.
BILL: Suzan, ik ben Bill Springer. Herken je mij? Dokter Bill Springer...
SUZAN: Dokter Springer? Bill Springer?
BILL: Juist ja. Goed zo.
SUZAN: Dokter Springer, bent u ook dood?
BILL: Nee, nee. Niet voor zover ik weet tenminste. We zijn allebei springlevend, Suzan. Dit is jouw tuin. Je bent in je eigen tuintje...
SUZAN: Mijn tuin? Dit is mijn tuin niet...
BILL: Ja, ja, dit is hem. Geloof me maar.
SUZAN: Mijn tuin is véél groter. Tien keer zo groot als deze, dat kan ik u wel vertellen… Ah!
BILL: Nee, nee. Niet proberen te gaan staan, nog niet. Kalmpjes aan, kalmpjes aan. Suzan, je hebt kennelijk zoiets als een klap op je hoofd gekregen. Je zult je nog een tijdje wat wiebelig voelen, dus blijf hier nou gewoon zitten..
SUZAN: Heb ik mijn hoofd gestoten? Hoe heb ik mijn hoofd gestoten?
BILL: Ik ben bang dat het de ouwe truc was. Je bent op de hark gaan staan. Kan je lelijk opbreken. 
SUZAN: Typisch iets voor mij. Typisch.
BILL: Ik heb -eh- een ambulance gebeld...
SUZAN: Ambulance? O nee, asjeblieft niet.

Pag. 6
BILL: Liever wel, als je het niet erg vindt zie je - je weet maar nooit - klappen op het hoofd kunnen een verlate reactie veroorzaken. Baat het niet, schaadt het niet. Hooguit voor één nachtje, dat is alles. Morgen weer thuis. Als herboren. Denk ik.
SUZAN: Hè jasses, wat vervelend nou.
BILL: Het is een pietsie opgezet - ik heb even gekeken. Huid is niet open - neem aan dat het een lelijke bult wordt. Gelukkig zal je het niet zo kunnen zien. Onder je haar. Toch zullen ze het in het ziekenhuis beter kunnen beoordelen dan ik...
SUZAN: Zo hoeven me toch niet kaal te scheren, hè?
BILL: Goeie God, nee. Je wordt niet opgenomen voor een hersenoperatie. Tenminste, ik hoop van niet. Je zal even op ze moeten wachten, als je het niet erg vindt. Ik denk dat ik een probleempje heb. Met mijn koffertje daar.
SUZAN: Probleem?
BILL: Ja, ik kan het niet openkrijgen. De sluiting zit klem. Ik had er een ongelukje mee. Kwam tussen de deur van mijn auto. Vanochtend. En. Ik bedoel, ik KAN het wel open krijgen. In echt geval van nood. Maar dat vergt nogal behoorlijk wat kracht. En het spul wil dan wel eens alle kanten opvliegen. Her en der. Vandaar.
SUZAN: Oh, nou ja. Doe voor mij alsjeblieft geen moeite.
BILL: Merci. Tja...
SUZAN: Je hoeft niet te blijven als je....
BILL: Nee, nee, nee. Lijkt me het beste dat ik in de buurt blijf. Voor het geval een en ander. Dat. Kan nooit lang duren. Tenzij je iets wilt. Wil je een glaasje water?
SUZAN: Nee, dank je wel. 
BILL: Thee? Wat dacht je van thee? Ik denk dat je best trek heb in een kopje thee, hè?
SUZAN: Nou…

Pag. 7
BILL: Ik zal zien of ik een kopje thee kan versieren. Wacht maar. Doe ik voor je. Kan ik meteen even kijken of ze die ambulance geregeld heeft. Blijf zitten waar je zit. Die schijnt niet al te blij te zijn, zo te horen...
SUZAN: Pardon?
BILL: Die hond. Bij de buren, hiernaast?
SUZAN: Hond?
BILL: Jankt. Van die kant. Hoor je het niet? Houdt maar niet op. Wil waarschijnlijk binnengelaten worden of - hoeps....
SUZAN: Gaat het?
BILL: Ja, ja. Doe dat steeds. Struikelvatbaarheid, dat heb ik. Leg ergens iets neer, ik val er over. Ben zo terug. 
SUZAN: Hond? Ik hoor geen hond...
DANNY: Suzie...Suzie, lieveling.
SUZAN: Ik ben hier, Danny. Op het grasveld. 
DANNY: Suzie? Ik heb net Bill Springer gesproken. Is alles goed met je?
SUZAN: Met mij is niks aan de hand, Danny. Gewoon een stom ongelukje, dat is alles.
DANNY: Lieveling, wat is er in 's hemelsnaam gebeurd? Ik kan je ook geen vijf seconden alleen laten, hè? Wat is er gebeurd? Hij zei dat je jezelf buiten westen had geslagen..
SUZAN: Ik heb alleen mijn hoofd gestoten. Het is niks, Danny, echt niet. Maak je maar geen zorgen...

Pag. 8
DANNY: Natuurlijk maak ik me zorgen. Jij bent mijn vrouw. Ik hou van je. Hoe heb je dat in 's hemelsnaam voor elkaar gekregen?
SUZAN: Ik pieker er niet over om je dat te vertellen. Het is zo bespottelijk stom!
DANNY: Ik zie ook niets waar je je hoofd tegen gestoten kunt hebben. Tenzij je op die hark bent gaan staan... Je bent toch niet op die hark gaan staan, hè lieverd?
SUZAN: Hoe heb ik zo stom kunnen zijn?
DANNY: Oh, wat ben je toch een suffie...
SUZAN: Zoiets kan alleen mij maar overkomen.
DANNY: We zullen je allemaal eens extra in de watten moeten leggen, hè?
SUZAN: .....alleen een stommerd als ik doe zoiets.
LUCY: Mammie! Pappie!
DANNY: Hier, jongens. Op het grasveld. We zullen jou eens gauw beter maken.
LUCY: Is alles goed met mammie? Is alles goed met haar?
DANNY: Geen paniek. Ze is zo weer in orde. Ze is in orde.
SUZAN: Niks om je zorgen over te maken.
TONY: Wat heb je nou weer uitgespookt, Grote Zus?
SUZAN: Zoiets bespottelijks, dat ik het jullie niet zal verklappen. Jullie lachen me alleen maar uit...
LUCY: Wij zullen niet lachen.

Pag. 9
SUZAN: Wel, dat doen jullie wel. Ik ken jullie toch!
TONY: Hier, drink dit maar.
SUZAN: Wat is dat?
TONY: Champy. Ik heb hem net opengemaakt.
LUCY: Champagne om elf uur 's ochtends, hoe vind je hem? Weet je dat hij zelfs met het glas in de hand speelt?
TONY: Wat ze niet kan uitstaan is dat ik haar evenzo vrolijk toch nog in de pan hakte. Wijntje van het jaar.
DANNY: Drink maar lieverd, zal je opkikkeren.
SUZAN: Denk je?
DANNY: Beste remedie, waar of niet, Tony?
TONY: Absoluut
LUCY: Maar wat is er met mammie gebeurd? Dat zou ik wel eens willen weten. Hoe heeft zij haar hoofd gestoten?
DANNY: Nou...
SUZAN: Danny, je hebt niet het lef om het ze te vertellen. Ik wil niet dat ze me als idioten uitlachen.
LUCY: We zullen je heus niet als idioten uitlachen. Nee hè, Tony?
TONY: Absoluut niet.
SUZAN: Nou, jij misschien niet, Lucy, maar hij staat al te trappelen.
DANNY: Het heeft allemaal niks om het lijf. Het enige wat er gebeurd is -
SUZAN: Danny, heb niet het lef...
DANNY: - het enige wat er gebeurd is, is dat Suzie het tuinhuis inging en dat die ouwe zinken teil van het haakje gleed en boven op haar terechtkwam…

Pag. 10
LUCY: Jeetje!
SUZAN: Dank je lieverd. Dank je.
TONY: Ik heb altijd al de pest aan zinken teilen gehad...
DANNY: En dat ze vloekend en scheldend uit het tuinhuis kwam gestrompeld en boven op de hark ging staan...
SUZAN: Danny! Rotzak!
TONY: Gaat op de hark staan. Nou vráág ik je...
LUCY: Eerlijk, mammie, ik wist niet dat mensen dat ook echt deden...
SUZAN: Wat zijn jullie toch afschuwelijk harteloos.
DANNY: Zo kan hij wel weer jongens. Grapje moet grapje blijven. Lucy -
LUCY: Pappie?
DANNY: We moeten je moeder boven naar bed brengen.
SUZAN: Oh Danny, maak niet zo'n drukte...
DANNY: ...zeg tegen mevrouw Weller dat ze een warme kruik maakt en de haard aansteekt in onze slaapkamer.
LUCY: Goed.
DANNY: En help haar een handje als het nodig is. Het is Mary's vrije dag.
LUCY: Komt voor de bakker, paps.
DANNY: Grote meid.
SUZAN: Jullie zijn me echt aan het verwennen, jullie allemaal...
DANNY: Onzin.
TONY: We willen je alleen maar zo gauw mogelijk weer op de been hebben, om je gebruikelijke slavenarbeid voor ons te hervatten.


Pag. 11
DANNY: Tony, haal nog zo'n glas voor je zuster, wil je?
SUZAN: Danny, zou ik dat nou wel doen? Bill Springer is een kop thee voor me aan het halen...
DANNY: Thee? Ach wat, naar de duivel daarmee...
TONY: Als je mag kiezen tussen Dom Perignon en Earl Grey... Weet je wat, ik breng je de ijsemmer ook nog. Kun je die over je hoofd uitgieten. 
SUZAN: Die verandert ook nooit, hè?
DANNY: Geen spat. Heb in zekere zin nog medelijden met hem ook.
SUZAN: Medelijden? Hoezo?
DANNY: Nou ja, meestal als je een broer en een zus hebt zoals jullie tweetjes, krijgt ieder zijn deel. Zij krijgt de schoonheid, hij krijgt de hersens; of, krijgt hij de schoonheid, krijgt zij de hersens. Of eventueel ieder van alles een beetje. Maar met jou en Tony heb jij alles gekregen. Alles aan hersens, alles aan schoonheid. Toch niet eerlijk, hè?
SUZAN: Dat is niet waar.
DANNY: Dacht het wel.
SUZAN: Maar ik vind het lief dat je het zegt. Je kunt me nu wel weer alleen laten, want ik ga - Hoeps!
DANNY: Pas op! Jij gaat niks doen, alleen hier zitten. Zo gauw Tony terugkomt gaan wij jou boven naar bed brengen. 
SUZAN:  Oh Danny...
DANNY: Dokters advies.
SUZAN: Ik geloof dat ik op Bill Springer's advies naar het ziekenhuis moet voor een onderzoek.
DANNY: Bill Springer kan ontploffen.

Pag. 12
SUZAN: Hij heeft een ziekenauto voor me gebeld.
DANNY: Heeft Bill dat gedaan?
SUZAN: Het schijnt
DANNY: Oh God. Wacht even. 
SUZAN: Waar ga je naar toe?
DANNY: Hem afbellen.
SUZAN: Afbellen?
DANNY: Ik wil niet dat je naar het ziekenhuis gaat, ik wil dat je hier blijft, zodat wij voor je kunnen zorgen zoals het hoort. Als je daar naar toe gaat, zien we je nooit meer terug…
SUZAN: Danny...
DANNY: Hmmm?
SUZAN: Ik meen het. Jullie verwennen me echt veel te veel.
DANNY: Misschien. Ik weet het niet. Best mogelijk. Als dat al zo is, zal ik je vertellen waarom. Omdat wij allemaal verloren zouden zijn zonder jou. Tony zou zijn zus nog kunnen missen. Lucy zou er ook wel weer bovenop komen. Maar ik? Ik zou mijn vrouw verliezen. En daar zou ik nooit overheen komen. Iemand die me zo lief en dierbaar is, van wie ik meer hou dan woorden ooit kunnen uitdrukken..
BILL: ...goed, goed, prima. Dat heeft haar goed gedaan. Neem me niet kwalijk. Oponthoudje. Probeerde een handje te helpen in de keuken. Fatale gevolgen. Mijn mouw geschroeid. Ach, nou ja. Op deze heb ik slaolie gemorst, dus dat is dan mooi in evenwicht… Voel je je wat beter?


Pag. 13
SUZAN: Stuk beter, dank je.
BILL: Prachtig. Hij is onderweg. Heb net geïnformeerd. De ziekenwagen.
SUZAN: Oh. Mijn man heeft dus niet met je gesproken?
BILL: Je man?
SUZAN: Ja. Hij vond dat ik niet moest gaan. Hij zei dat ik beter af was als ik hier in bed bleef.
BILL: Oh ja? Wanneer zei hij dat?
SUZAN: Daarnet.
BILL: Hoogst merkwaardig. Ik wist trouwens niet eens dat hij al thuis was. Ik had begrepen dat hij op weg hier naar toe was. Is gebeld, komt eraan.
SUZAN: Nou, hij is hier. Ik heb net met hem gesproken.
BILL: Dat is gek. Dan moet je schoonzuster het kennelijk verkeerd begrepen hebben.
SUZAN: Mijn schoonzuster?
BILL: Ja - Marion, heet ze zo?
SUZAN: Je bedoelt mijn broer?
BILL: Muriel. Zo heet ze.
SUZAN: Tony.
BILL: Tony?
SUZAN: Je bedoelt mijn broer, Tony. Groot, blond, breed, knap op een beetje zoetige manier...

Pag. 14
BILL: Nee, absoluut Muriel. Klein, donker, gezet, truttig op een beetje zurige manier... Ik heb helemaal geen Tony gezien.
SUZAN: Wij hebben helemaal geen Muriel. Wij hebben een Marie, maar die is vrij vandaag. Dus die kan het niet geweest zijn.
BILL: Nou ja, die vrouw in de keuken dan. Degene die de thee heeft gezet.
SUZAN: Oh, dat zal mevrouw Weller zijn.
BILL: Mevrouw Muriel Weller?
SUZAN: Ik heb geen idee wat haar voornaam is, heb ik haar nooit naar gevraagd.
BILL: Maar mevrouw Weller is je schoonzuster?
SUZAN: Zeker niet, zij is onze kokkin.
BILL: Kokkin?
SUZAN: Ja. Ze werkt al bij onze familie sinds-oh, al eeuwen.
BILL: Oh ja? Ja ja. Ik snap het, Zij -eh...schijnt er nogal zeker van te zijn, tenminste wat haar zelf betreft, dat ze je schoonzuster is.
SUZAN: Meen je dat nou?
BILL: Die indruk gaf ze wel.
SUZAN: Nou ja. Ze kan heel raar uit de hoek komen. 
BILL: In elk geval de vrouw die jou in de tuin vond, de vrouw die mij belde - of liever je eigen huisarts belde, Dick Bunker, die toevallig met vakantie was, 2 weken naar Spanje, dus kreeg je zijn vervanger. Mij. Die vrouw.
SUZAN: Mogelijk
BILL: Degene die je hier je thee heeft gebracht. Die.
SUZAN: Thee? Wat voor thee?
BILL: Heb je geen thee gekregen?


Pag. 15
SUZAN: Nog niet. Ik dacht dat jij me dat kopje zou brengen.
BILL: Nee. Heeft zij gedaan. Zij. Jouw mevrouw Dinges. Ik ben haar net tegengekomen. Ze kwam terug met een leeg kopje in haar hand.
SUZAN: Echt waar?
BILL: Dus waar is die thee gebleven?
SUZAN: Misschien heeft ze het zelf opgedronken?
BILL: Volgens jou is ze hier helemaal niet geweest?
SUZAN: Ik heb haar niet gezien.
BILL: Nee. Ja ja. Ik snap het. 
SUZAN: De enige vrouw die ik vandaag gezien heb is mijn dochter.
BILL: Oh, ja...
SUZAN: Ze was aan het tennissen met Tony.
BILL: Tennissen?
SUZAN: Ja
BILL: Waar?
SUZAN: Op de tennisbaan.
BILL: En die bevindt zich - waar precies? Van hieruit gezien?
SUZAN: Daar.
BILL: Ah, ja. Domme vraag. Elk moment nu. Kan hij hier zijn.
SUZAN: Je gelooft me niet, hè?

Pag. 16
BILL: Jawel hoor, doe ik. Nee-nee. Ja
SUZAN: Waarom geloof je me niet?
BILL: Doe ik, doe ik. Tenminste, ik geloof dat jij het gelooft. Het is alleen zo dat ik persoonlijk geen spoortje van één van die mensen gezien heb.
SUZAN: Tja, dat kun je mij moeilijk kwalijk nemen, is het wel? Ik hoor nu wel die hond. Misschien dat dat helpt?
BILL: Mooi zo, mooi zo.
SUZAN: Jij hoort hem toch ook, hè? Jij hoort hem toch?
BILL: Oh, ja. Nee. Ik hoor hem niet. Ik hoorde hem wel, maar hij is er een tijdje geleden mee opgehouden.
SUZAN: Oh, dan is er dus iets mis met me, hè?
BILL: Dat zou ik niet willen beweren...
SUZAN: Tja, dan denk ik dat er met jou iets...
BILL: Nee, dat zou ik ook niet willen beweren.
SUZAN: Wat zou je dan willen beweren?
BILL: Je - herinner je toevallig niet of je ook een zoon hebt?
SUZAN: Een zoon? Zeker niet.
BILL: Nee?
SUZAN: Absoluut zeker niet. Nee, dat zou ik me herinneren. Nou ja, ik zou toch moeilijk kunnen vergeten of ik wel of niet een zoon had, lijkt je ook niet?
BILL: Nee. Het is alleen - nou ja, ik ben je huisarts niet, zoals ik zei -
SUZAN: Dat weet ik. Dat herinner ik me nog heel goed.

Pag. 17
BILL: Maar ik heb visites afgelegd bij jou en je gezin, in het verleden. Om naar je man te kijken. En naar je - zoon. In één of twee gevallen. Ik geloof dat het in één geval om waterpokken ging. Daar ben ik niet helemaal zeker van.
SUZAN: Het is duidelijk dat je me met iemand anders verwart.
BILL: Nee, daar ziet het helemaal niet naar uit, geloof me. Die- tennisbanen die je kunt zien...?
SUZAN: Ik kan ze niet zien.
BILL: Dat kun je niet?
SUZAN: Nee. Jij?
BILL: Nee. Daar gaat het niet om. Het gaat er mij om, kun jij het?
SUZAN: Natuurlijk kan ik dat niet.
BILL: Goed zo. Uitstekend.
SUZAN: Ze liggen achter het huis.
BILL: Oh. 
SUZAN: Ik kan wel het zwembad zien, misschien dat dat helpt?
BILL: Aha
SUZAN: En het grote grasveld. En de rozenperken en- ja - kijk, als je op je tenen gaat staan kun je nog net het meer zien. Kijk maar.
BILL: Uh-huh. Uh-huh.
SUZAN: Ziet het er niet prachtig uit vandaag? Het ziet er altijd het mooiste uit in de late middagzon.
BILL: Jaja. Ja.
SUZAN: Je kunt er niets van zien, hè?
BILL: Ik zie - een kleine tuin - heel aardig, heel netjes, ongeveer zes meter breed en zo'n negen meter lang... Daar zie ik een kleine vijver. Met niet zoveel er om heen - een stenen kikker, ja toch? - ik geloof dat het een kikker is - in elk geval dat ding waar ik over gestruikeld ben. Een paar borders met klimplanten heesters, verschillende heesters - één pas geplant. Ik neem aan door jou. Een rotspartijtje daar -

Pag. 18
SUZAN: Ga alsjeblieft niet verder.
BILL: Wat?
SUZAN: Ik heb geen zin om daar verder nog naar te luisteren.
BILL: Ik denk toch dat het zo is.
SUZAN: Wat jij daar beschrijft is een plek waar ik niet zou willen wonen, nog niet in mijn ergste dromen. 
BILL: Oh, dat spijt me. 
SUZAN: Mijn broer heeft me wat champagne gebracht, weet je.
BILL: Oh ja? Wat aardig van hem.
SUZAN: Dom Perignon. Een 1978-er.
BILL: Dat is het betere spul, hè. Hij heeft zeker niet nog wat achtergelaten, hè?
SUZAN: Ik geloof dat u maar beter kunt gaan, dokter.
BILL: Oh, ik weet niet zeker of dat wel zo...
SUZAN: Het is heus in orde. Ik zal een afspraak maken met dokter Bunker, onze eigen huisarts -
BILL: Die is met vakantie -
SUZAN: - zo gauw hij terugkomt...
BILL: - voor twee weken. Naar Spanje.
SUZAN: Dank u vriendelijk voor al uw hulp. Goedemiddag.

Pag. 19
BILL: Luister, het is geen middag, het is kwart over elf in de ochtend en ik kan je echt niet alleen laten -
SUZAN: Ik wacht hier alleen maar op mijn man, dat is het enige. Ik zal heus geen gekke dingen doen.
BILL: Maar je gaat wel met de ziekenwagen mee, ja hè?
SUZAN: Neen.
BILL: Ah. Nou. Dat spijt me. Ik zal er toch echt op moeten staan.
SUZAN: Alleen als mijn man het er mee eens is.
BILL: Goed, prima. Daar zit wat in. Dan blijven we hier op hem wachten, afgesproken?
SUZAN: Afgesproken. Ik denk niet dat hij het er mee eens is. Eerlijk gezegd wacht ik hier alleen maar op hem omdat hij er op staat me boven naar bed te brengen.
BILL: Schitterend. 
SUZAN: Moet je die rozenstruiken toch eens zien vandaag. Een zee van rosen en roden en gelen....
BILL: Ah, daar komen ze, geloof ik.
SUZAN: Mooi...Nu zul je me misschien geloven.
BILL: Hallo, goeiemiddag. Mevrouw Jensen? Suzan? Herken je ze nu? Je man en je schoonzuster? Mevrouw Jensen...
SUZAN: Wie is in 's hemelsnaam mevrouw Jensen als ze?
FRED: Hallo, lief.
MURIEL: Nog een kopje thee, Suzan?

Pag. 20
FRED: Sliep je?
SUZAN: Ja, ik moet ik moet ingedut zijn...
FRED: Het is half twaalf. Ik dacht dat je dat wel zou moeten weten.
SUZAN: Waarom?
FRED: Rick komt hier voor de lunch.
SUZAN: Ja, dat weet ik. Heb je me verteld.
FRED: Er zijn hele volksstammen die het geloof aanhangen dat de slaap bestemd is voor de nacht. Jij schijnt er op uit te zijn dat aan te vechten - Is die struik dood? Ziet er uit dat hij dood is, van hier gezien.
SUZAN: Als ik kon zou ik 's nachts slapen. Ik vind het heel moeilijk de laatste tijd.
FRED: Valt nauwelijks te verwonderen. Als je de Godganse dag slaapt.
SUZAN: Wat wil je Fred? Wil je dat ik iets voor je doe?
FRED: Nee, nee. Verroer je niet om mijnentwille. Ik neem alleen maar even een kort pauzetje van het werk aan mijn boek. Vond dat ik eens moest zien wat jij deed. Weet ik nu. Slapen.

Pag. 21
SUZAN: Mag ik je er misschien aan herinneren dat ik vanochtend pas uit het ziekenhuis gekomen ben?
FRED: Ik neem aan dat ze je hebben ontslagen omdat ze er van uitgingen dat je opgeknapt was. In elk geval, Bill Springer heeft net gebeld. Zei dat hij later nog even langs zou komen.
SUZAN: Oh, laat hem vooral geen moeite doen...
FRED: Vraag hem om een pilletje of zoiets. Om je te helpen met inslapen. 's-Nachts. Of misschien iets om je te stimuleren. Om je wakker te houden. Overdag.
SUZAN: Heb jij je ooit wel eens afgevraagd waarom ik 's-nachts niet kan slapen?
FRED: Slapeloosheid?
SUZAN: Misschien wel omdat ik niet zo gelukkig ben, Fred.
FRED: Tja, wie wel? Vandaag de dag. Heel weinig.
SUZAN: Jij lijkt me gelukkig.
FRED: Oh ja? Misschien ben ik gewoon beter in staat mijn gevoelens te verbergen. Wie zal het zeggen?
SUZAN: Jij slaapt in elk geval 's-nachts.
FRED: Alleen omdat ik uitgeput ben na een volle dagtaak. Mijn lichaam laat mij geen keus.
SUZAN: Dondert
FRED: Neem me niet kwalijk?
SUZAN: Jij dondert gewoon in slaap.
FRED: Ik heb geen idee wat je daarmee bedoelt. Dondert? Daar ligt voor jou de oplossing. Vul je dag een beetje meer. Dan slaap je heus wel.
SUZAN: Ik werk keihard Fred en dat weet jij best. Ik help jou waar en wanneer ik maar kan. Ik doe hier het huishouden voor jou…

Pag. 22
FRED: Met behulp van mijn zuster, zeker ja
SUZAN: Nee Fred. ONDANKS Muriel's hulp doe ik hier het huishouden. Ik zorg voor al het eten, doe alle afwas, was ALLE kleren - inclusief die van Muriel - ik loop dag in dag uit met van alles en nog wat achter jullie kont aan en kan het dan nog opruimen ook, ik maak alle bedden op, ik-
FRED: Zo is 't goed lief. Zo is 't goed. Je hoeft niet de hele waslijst op te sommen. Ik wil alleen maar zeggen - dat je nog steeds niet genoeg te doen schijnt te hebben.
SUZAN: Nee, je hebt helemaal gelijk hoor Fred. Heb ik ook niet. Lang niet genoeg. Niet meer in elk geval.
FRED: Is er iets?
SUZAN: Dat moet haast wel. Ik weet niet meer wat mijn rol is tegenwoordig. Ik weet niet meer wat er van mij verwacht wordt. Vroeger was ik iemands vrouw. Vroeger was ik een moeder. En ik vond het heerlijk. Mensen zeiden, "Oh, heb jij geen zin om iets te gaan doen, heb jij geen zin in een leuke baan?" En dan zei ik, "Nee, dank je wel, dit is een leuke baan, dank je zeer. Bemoei je met je eigen zaken, ja." Maar nu is dat niet meer zo. De lol is er af.
FRED: Oh, gaan we weer op die toer?
SUZAN: Bang van wel.
FRED: "Het huis te reinigen van stof en spinnenwebben, Voorziet in al wat wij van node hebben..."
SUZAN: Precies en dan kom jij op de proppen met je rijmelaarijtjes, Fred, met je onschatbare stukjes goeie raad in versvorm. Het is alleen zo dat het nooit waar is. Dat doet het nooit - Voorzien in al wat wij van node hebben - niet vanzelf. Wie dat ooit bedacht heeft en opgeschreven was niet goed bij zijn hoofd. Maar ja, wat mag je in 's hemelsnaam verwachten van iemand die "bad" laat rijmen op "God"...
FRED: Ik kan alleen maar zeggen dat deze woorden verschillende generaties tot troost zijn geweest..
SUZAN: Braaf zo.

Pag. 23
FRED: Als je zo nodig iets wil doen - waarom trek je die dooie struik er dan niet uit?
SUZAN: Die is niet dood. Die heb ik gisteren geplant. Voor ik die klap op mijn hoofd kreeg.
FRED: Hoe gaat het met je hoofd?
SUZAN: Uitstekend. Trekt weg. Voel hem nauwelijks. De bult. 
FRED: Bill Springer vertelde me dat je - hallucineerde.
SUZAN: Oh ja?
FRED: Het scheen dat je mensen zag. Is dat waar?
SUZAN: Ik dacht dat artsen geacht werden discreet te zijn.
FRED: Hij heeft het me verteld. Ik ben je man. Hij vond dat ik het weten moest Voor 't geval dat het weer gebeurde. Is het weer gebeurd?
SUZAN: Neen.
FRED: Wat voor mensen zag je? Waren ze aardig? Ik mag het hopen.
SUZAN: Heel aardig, dank je. Hoogst aantrekkelijk en zeer appetijtelijk.
FRED: Het was iets sexueels dus, neem ik aan.
SUZAN: Nee.
FRED: Nee?
SUZAN: Niet echt.
FRED: Was was ik er bij?
SUZAN: Nee, jij was er niet bij. Niemand die ik ken was er bij. Behalve Bill Springer natuurlijk..
FRED: Bill Springer? Goeie God, had je fantasieën met betrekking tot Bill Springer?

Pag. 24
SUZAN: Nee. Bill was er gewoon.
FRED: Wat deed hij?
SUZAN: Niet zo bar veel. Worstelen met zijn koffertje. Struikelen over kikkers..
FRED: Lijkt wel naar het leven getekend.
SUZAN: Was ook naar het leven getekend.
FRED: Ik dacht dat je zei dat het allemaal fantasie was.
SUZAN: Dat was het ook. Bill was echt. De rest was fantasie. Ach, ik kan het je niet uitleggen ook. Je zou het trouwens toch niet begrijpen.
FRED: Weet ik nog niet. Er zijn heel wat mensen die zouden zeggen dat het voor iemand in mijn branche wel erg in zijn straatje zou passen. Ik bedoel als specialist inzake de wereld van geesten.
SUZAN: Ja, heel grappig hoor Fred. Dat is reuze leuk gezegd.
FRED: Maar ik kan je niet helpen in jouw geval?
SUZAN: Wij kennen elkaar nu al heel lang, he?
FRED: Als iemand anders dat zou zeggen, dan zou je dat kunnen opvatten als een uitermate hartelijk bedoelde opmerking. Uit jouw mond klinkt het als een gruwelijke beschuldiging.
SUZAN: Tja, je weet dat ik niet meer van je hou, Fred. Dat wist je.
FRED: Ja. Dat wist ik. Ik geloof niet dat je het ooit zo - zo recht in mijn gezicht gezegd hebt als nu - maar ik had het inmiddels begrepen...
SUZAN: Ik vind je overigens best nog wel aardig, hoor.
FRED: Ja?
SUZAN: Door de bank genomen wel. Nou moet je niet zo somber kijken. Jij houdt toch ook niet meer van mij?

Pag. 25
FRED: Jawel, dat doe ik wel.
SUZAN: Ach, kom nou toch...
FRED: Het is wel zo. Ik ben me tenminste niet bewust van het feit dat mijn gevoelens voor jou zoveel veranderd zijn.
SUZAN: Wat? Helemaal niet?
FRED: Niet dat ik me bewust ben -
SUZAN: Oh Fred-
FRED: Ik voel nog steeds hetzelfde.
SUZAN: We zoenen elkaar niet meer - raken elkaar nauwelijks meer aan - we vrijen niet meer - we slapen zelfs niet meer in één bed. We slapen ieder aan het andere eind van de kamer -
FRED: Dat is alleen sex waar jij het over hebt. Dat is louter de sexuele kant.
SUZAN: Tja, natuurlijk is dat zo -
FRED: Er is toch zeker nog meer dan alleen maar dat?
SUZAN: Op het moment niet, nee.
FRED: Bedoel je dat - sex - het enige was dat telde in onze relatie?
SUZAN: Natuurlijk niet.
FRED: Zo klinkt het anders wel.
SUZAN: Wat ik zeggen wil is...het enige wat ik wil zeggen is, dat als het eenmaal over is - DAT dus - het juist zo belangrijk wordt. Te belangrijk zelfs. Ik bedoel, daarvoor, toen we nog - was het gewoon één van die dingen die we samen deden. Net als tuinieren. Alleen moet ik dat nu ook in mijn eentje doen. Het was iets dat we samen hadden. Een paar keer per week. Of hoe vaak dan ook.
FRED: Vaker, vaker.

Pag. 26
SUZAN: Nou ja, hoe vaak dan ook. Het is alleen dat toen, al die andere dingen, de dagelijkse beslommeringen, dat het toen gewoon prettig verliep. Maar haal je DAT weg, die echt leuke dingen samen - dan wordt al het andere zo goed als zinloos. Dat is het enige. 
FRED: Wat je eigenlijk wil zeggen is dat ik je teleurgesteld heb. Niet aan de verwachtingen heb voldaan. Is het dat?
SUZAN: Nee. Ik zeg niet dat het iemand's fout is. Het is gewoon gebeurd. Door de jaren heen.
FRED: Mijn schuld dus. Ik snap het.
SUZAN: Ik wist dat je zo zou reageren.
FRED: Zo klinkt het toch ook uit jouw mond. Ik dacht nog wel dat al die dingen jou niet meer interesseerden, weet je dat. Ik dacht dat als een vrouw eenmaal zo oud was - als wij - ze dan min of meer... afhaakte.
SUZAN: Tja, nou ja, ik ben een maniak, Fred. Ik ben toch bang dat je met een maniak getrouwd bent. 
MURIEL: Ik dacht, kom, laat ik maar eens een lekker kopje koffie maken. Aangezien er niemand anders was...
FRED: Ah, God zegene je Muriel. Muriel heeft een lekker kopje koffie voor ons klaargemaakt, lief.
SUZAN: Lekka, lekka, lekka...
MURIEL: Ik hoop dat het lekker is. Suzan heeft altijd wel iets aan te merken op mijn koffie...Je zou toch denken dat ze nu wel geleerd had om het zelf te maken, liever dan het steeds aan mij over te laten... 
FRED: Ze is 'n heel klein beetje in een rot humeur, Muriel. Laat haar maar. 
MURIEL: Oh. Wil je dat ik wegga?

Pag. 27
FRED: Goeie hemel nee. Blijf hier. Kom zitten. Kun jij bij ons de boel een beetje opvrolijken. 
MURIEL: Gezellig. Deze tuin zou wel een opknapbeurtje kunnen gebruiken, vind je niet. Die struik is dood. 
SUZAN: Je mag het zo overnemen hoor Muriel, graag zelfs.
MURIEL: Ik zou niet durven. Niet na de vorige keer. Ik heb mijn lesje geleerd. Ze ging maar tegen me tekeer...
SUZAN: Omdat je de schoffel dwars door de bodem van de vijver stak.
MURIEL: Dat deed ik niet -
SUZAN: Je hebt mijn goudvis vermoord, Muriel. Dat vergeef ik je nooit
FRED: Dit is een interessant kopje koffie, Muriel.
MURIEL: Lekker?
FRED: Heel-interessant Ja
SUZAN: Wat voor koffie heb je gebruikt?
MURIEL: Daar gaan we weer, de Spaanse inquisitie -
SUZAN: Ik was alleen benieuwd -
MURIEL: Ik heb de koffie gebruikt die in de bus zit waar koffie op staat. Zo goed?
FRED: Lijkt me nogal logisch.
SUZAN: Ja hoor, heel logisch. Zo logisch als wat. Dit is dus gemalen koffie, Muriel, niet oplos...
MURIEL: Ik weet niet wat voor soort het is. Als je het niet lekker vindt breng ik het wel weer terug...
FRED: Nee, nee, dit smaakt voortreffelijk, Muriel. Klasse.

Pag. 28
MURIEL: Doe ook nooit wat goed, he?
SUZAN: Heerlijk, Muriel. Je moet me je geheim eens verklappen.
FRED: Suzan, toe nou...
MURIEL: Ik weet niet waar ze het over heeft. Ik kan ook geen goed doen, hè. Je doet het gewoon in een kopje en dan giet je er warm water over heen, ja toch?
FRED: Voortreffelijk.
MURIEL: Ik weet niet waarom ik in de keuken opeens zo vreselijk slecht ben. Waarom ik me opeens zo onbekwaam zou moeten voelen. Ik heb onze moeder tot ieders volledige tevredenheid verpleegd tijdens de laatste twaalf jaar van haar leven...
FRED: Is waar, is waar...jij hebt de beste jaren van je leven gegeven, Muriel.
MURIEL: Dat heb ik. En wijlen mijn lieve bedlegerige echtgenoot Harry ook nog eens zeven jaar. Ik heb drie maaltijden per dag klaargemaakt, zeven dagen per week, drie-honderd-en-vijf-en-zestig dagen per jaar voor die man tot op de dag dat hij stierf...
FRED: Tja. Niet te geloven. Niet te geloven.
MURIEL: Dus. Zo slecht heb ik het niet gedaan.
SUZAN: Ik twijfel er niet aan dat je ons ook allemaal zult uitzwaaien, Muriel.
MURIEL: Nou ja...
FRED: Die opmerking getuigt wel van heel weinig gevoel, Suzan.
SUZAN: Spijt me.
FRED: Gezien Muriel's beproevingen en tegenspoed in heden en verleden, vind ik dat je daar op zijn minst rekening mee kunt houden...
SUZAN: Spijt me, spijt me, spijt me...
MURIEL: Vanochtend zeker met het verkeerde been uit bed gestapt, hè?

Pag. 29
SUZAN: Lijkt me weinig aannemelijk. Want ik heb niet in mijn eigen bed geslapen.
FRED: Nou, nou, nou…
MURIEL: Ik heb weer niet geslapen.
FRED: Nee?
MURIEL: Ik voelde hem weer heel dicht bij me vannacht...
FRED: Harry, bedoel je?
MURIEL: Op een gegeven ogenblik voelde ik hem - zelfs al had ik mijn ogen toe - over mij heengebogen, starend in mijn gezicht. Ik voelde zijn adem op mijn wangen. En het werd ijzig koud in de kamer. Denk jij dat het mogelijk is Freddy, dat hij probeert bij mij terug te komen?
FRED: Harry? Nou, eerlijk gezegd Muriel, om heel eerlijk te zijn, zou ik die hoop laten varen. Ik moet je zeggen...
MURIEL: Maar hij is er nog steeds, Fred...
FRED: Ah ja, maar natuurlijk is hij er, Muriel. Ik weet zeker dat hij er is. Ergens. De kwestie is alleen, waar is dat ERGENS. Kijk, ik geloof niet dat dat ERGENS ook noodzakelijkerwijze HIER is. Als je begrijpt wat ik bedoel.
MURIEL: Nee.. 
SUZAN: Buitengewoon onwaarschijnlijk, als je het mij vraagt.
MURIEL: Ik vraag me af wat jij van deze dingen afweet, Suzan.
SUZAN: Helemaal niets. Maar het lijkt me weinig waarschijnlijk dat God. in zijn oneindige wijsheid en met de ganse kosmos tot zijn beschikking, het Koninkrijk der Hemelen uitgerekend in de nabijheid van jouw slaapkamer gesitueerd zou hebben, Muriel...
FRED: Dit is niet alleen niet geestig, Suzan, dit is ook nog Godslasterlijk.
SUZAN: Sorry, Fred.

Pag. 30
FRED: Ik geloof niet dat je je tegenover mij zou moeten verontschuldigen.
SUZAN: Sorry, God.
FRED: Ik bedoel natuurlijk Muriel.
SUZAN: Ach ja, natuurlijk. Laten we onze prioriteiten naar behoren rangschikken. Ik heb het. Eerst Muriel, dan God, dan Fred. Sorry...Muriel. 
FRED: Kom, ik denk dat ik maar weer eens....terug moest naar mijn boek.
MURIEL: Mijn dierbare vriendin Edith  - toen zij haar verloofde verloor bij het treinongeluk van 1959...
FRED: Dat weet ik nog. Die herinner ik me nog heel goed, jouw vriendin Edith ...
MURIEL: Met haar gedachten dwong ze haar David bij haar terug te komen. Met haar gedachten dwong ze hem terug te komen. Elke avond voor zij ging slapen, elke avond drie-en-een-half jaar lang concentreerde zij zich op het beeld van David en dwong hem bij haar terug te komen. Niet dat zij hem ooit zag. Maar op een ochtend werd zij wakker, opende haar ogen en daar stond het, op het plafond van haar slaapkamer, geschreven met die donkere krijtachtige substantie: "HOU VAN...EDITH... VOOR EEUWIG...."
FRED: Ja, dat weet ik nog. Het gaf een hoop sensatie.
MURIEL: Geschreven met een krijtachtige substantie. Boven haar hoofd toen ze wakker werd
FRED: Tja. Ik herinner me trouwens ook dat ze vastgesteld hebben dat het Edith's handschrift was, zo zat het toch?
MURIEL: Jawel. Maar hij deed het dus via haar hand, hè? David maakte gebruik van haar hand...
SUZAN: Ik mag hopen dat hij hem heeft teruggelegd toen hij klaar was...
MURIEL: En vergeet niet, ze hebben dat krijtje nooit teruggevonden, hè?
FRED: Daar kan niemand omheen. 

Pag. 31
MURIEL: HOU VAN ...EDITH... VOOR EEUWIG...
FRED: Ga je weer slapen, Suzan?
SUZAN: Niet direct...
FRED: Nou ja, als je maar niet vergeet dat Rick komt lunchen, hè?
SUZAN: Heb je al gezegd.
MURIEL: Hij heeft ons anders niet veel tijd gegeven, hè?
FRED: Ach, je weet hoe Rick is. Ik kreeg vanochtend zijn brief pas... 
MURIEL: We zullen het een en ander klaar moeten maken, hè? Als Rick komt. Nou ja, ik zal het wel doen, hoewel ik het niet leuk vind.
SUZAN: Maak je niet druk. Hij wil toch niets eten. Alleen wat noten en een paar bessen uit de heg.
FRED: Hij zal toch iets moeten hebben. Hij komt uit Maastricht.
SUZAN: Dan zou ik een glas regenwater voor hem klaar zetten.
FRED: Je nimmer aflatende moederzorg, hoor ik wel.
SUZAN: Tja, hij is nou niet wat je noemt kind aan huis, hè? We hebben hem twee jaar niet gezien...
FRED: Je weet best waarom. Zo'n bijzonder filosofische groep -
SUZAN: Nu wil hij niet eens meer tegen ons praten...
FRED: Dat is gewoon een van de regels, meer niet. Mijn God zeg, ze zijn heus niet het eerste voorbeeld van een zwijgende orde. Denk maar eens aan de Trappisten -
SUZAN: Die waren alleen 'n tikkeltje minder discriminerend. Corrigeer me als ik het fout heb, maar het is de Trappisten toch niet alléén verboden om tegen hun ouders te praten, of heb ik dat mis? 
MURIEL: Ik vraag me af wat jij van deze dingen afweet, Suzan, dat vraag ik me heus af.

Pag. 32
FRED: Hij schrijft toch nog steeds brieven? Heel wetenswaardige brieven...
SUZAN: Dat doet hij. Aan jou. 
FRED: Zo gaat dat nu eenmaal. De jongens schrijven aan hun schrijven aan hun vader, de meisjes aan hun moeder…
SUZAN: Meisjes? Wil je zeggen dat er tegenwoordig meisjes bijzitten?
FRED: Een stuk of wat, geloof ik.
SUZAN: Die zullen Ricky dan wel de stuipen op het lijf hebben gejaagd.
FRED: Onzin.
SUZAN: De enige reden dat hij er bij is gegaan, volgens mij, alleen om de vrouwen te mijden.
FRED: Doe niet zo belachelijk.
SUZAN: Hij is als de dood zo bang voor ze.
FRED: Als dat zo is weten wij wel waar dat aan ligt.
SUZAN: Aan mij? 
FRED: OH - JA...
SUZAN: Jij hebt hem naar dat stomme kostschooltje gestuurd waar hij nooit een vrouw zag die jonger was dan vijfenvijftig jaar
FRED: Zullen we erover ophouden, Suzan.
SUZAN: Jij vergeet dat ik elke avond zijn gebeden moest aanhoren als hij met vakantie thuis was, Fred. "Alstublieft, God, hoef ik nooit te trouwen.." 
FRED: Dat is toch onzin.

Pag. 33
SUZAN: Dat zei hij, altijd...
MURIEL: Ik vraag me af wat jij van deze dingen afweet, Suzan, dat vraag ik me af...
SUZAN: Arme lieve schat. Zestien jaar oud en tot ik hem vertelde wat er aan de hand was, dacht hij dat z'n bed 's-nachts vochtig werd door een lek in het plafond. Jij hebt niets voor hem gedaan, Fred. Niets. Als hij alleen aan jouw zorgen was toevertrouwd was hij omgekomen. En nu hij volwassen is wil hij niet eens meer tegen mij praten. 
MURIEL: Als we het allemaal op hebben, zal ik...dit maar opruimen...
FRED: Ja. Ik moet ook door. Nog een half uurtje aan mijn boek.
MURIEL: Zal ik je nog een kopje brengen, Fred?
FRED: Nee, Muriel, nee dankjewel. Wil mijn eetlust niet bederven.
MURIEL: Moet je dat arme hondje nou toch horen, is het niet vreselijk? Waarom laten ze hem niet binnen als hij zo jankt?
FRED: Ik geloof dat de oude mevrouw van hiernaast gewoon een beetje doof is Muriel, dat dat het is waar het aan schort...
MURIEL: Nou, ze zou er toch iets aan moeten doen, vind je ook niet?
SUZAN: Doodschieten, bijvoorbeeld.
FRED: Hij doet altijd de allerhartelijkste groeten hoor. Rick. Als hij schrijft. Doet hij je altijd de allerhartelijkste groeten.
SUZAN: Oh ja? Dan moest je de mijne maar eens terug doen, vind je ook niet? 
FRED: Ja, meestal doe ik dat ook. Als ik terug schrijf. Kom.
Wat is er? 

Pag. 34
SUZAN: Niets.
FRED: Je keek alsof je iets zag.
SUZAN: Alleen een bij.
FRED: Een bij?
SUZAN: Een december bij.
FRED: Ah, daar is hij. Bill Springer is er. Morgen, Bill! 
BILL: Hallo allemaal hoeps...
FRED: Voorzichtig, Bill, voorzichtig...
BILL: Dat is mijn vriend de kikker weer, geloof ik. Het is toch een kikker, hè?
SUZAN: Dat was het.
BILL: En hoe gaat het hier? Goeiemorgen, Suzan.
SUZAN: Hallo.
BILL: Hoe staat het ermee, vandaag? 
FRED: Nou ja, je zult wel blij zijn te horen dat de bult is weggetrokken -
BILL: O ja? Mooi, mooi. Daar hoopte ik al op. Nog hallucinaties?
FRED: Kennelijk niet.
BILL: Prachtig.
FRED: Geen verschijningen meer.
BILL: Ah, mooi zo. Slaapt ze?
FRED: Nou, dat is nog wel een beetje problematisch. 's-Nachts wil ze maar niet slapen, helemaal niet…

Pag. 35
BILL: Oh, jeetje...
FRED: Ze maakt er een beetje een gewoonte van om overdag weg te sukkelen. Wat natuurlijk niet de manier is...
BILL: Nee, nee. Ik denk dat ik haar dan misschien maar eens een licht kalmeringsmiddeltje moest voorschrijven, Fred. Ze is toch niet allergisch voor het een of ander, hè, voor zover je weet?
FRED: Nee, nee...dacht het niet
BILL: Mooi. Verder werkt alles normaal, ja? Blaas best? Andere dingetjes?
SUZAN: Ik heb geen idee. Fred, werkt mijn blaas goed?
BILL: Pardon?
SUZAN: Ik voel me uitstekend Bill, heus uitstekend...
FRED: Vergeet niet dat Rick voor de lunch komt lief, vergeet je dat niet?
SUZAN: Oh lieve hemel! Dank je wel dat je me er aan herinnert, was ik het toch bijna vergeten.
BILL: Rick? Is dat jullie zoon, Rick? 
SUZAN: Ja. Ik herinner me hem nu weer. Ik ben weer helemaal bij de pinken.
BILL: Mooi, mooi. Jij nog steeds bezig, Fred? 
FRED: Ach ja....m'n boek zo'n beetje afronden, je kent dat wel.
BILL: Meen je dat nou? Ben je aan een boek bezig? Sta je natuurlijk te springen om gedrukt te worden, hè? Knappe kop, hoor.

Pag. 36
FRED: Ach, het is een beetje een waagstukkie. Niks wereldschokkends. Heb de Opdracht gekregen van de kerkenraad - een kort historisch overzicht van de parochie. Voor het eeuwfeest, begrijp je.
BILL: Ah, je bedoelt voor die toestand volgend jaar?
FRED: Exact. Een paar duizend woorden, je weet wel. Proberen zes honderd jaar samen te persen in een boekie van zestig pagina's...
BILL: Nou, ik neem m'n petje voor je af hoor. Ik vraag me af of ik zelfs wel een paar duizend woorden uit m'n hoofd zou kennen. Laat staan ze op te schrijven. Tenzij je er een paar mag herhalen. 
FRED: Ik zal je zeggen wat ik je wou vragen, Bill. Het gaat er om of... 
LUCY: Mammie, pappie zegt dat de lunch over een kwartiertje klaar is en dat je dit moet drinken omdat je er nog steeds veel te pips en veel te interessanterig uitziet..
SUZAN: Oh Lucy, als ik dat doe kan ik niet meer op mijn benen staan -
LUCY: Goed. Doe ik met je mee. Op ons gezinnetje!
SUZAN: Ons gezinnetje! Speelt pappie het klaar in de keuken? 
LUCY: Tuurlijk speelt pappie het klaar. Hij is zijn eigen super chef-kok. Iedereen uit de buurt. Hij maakt die zalige zalmschotel van hem met zijn eigen speciaal bereide mayonaise. En ik geloof dat hij een vruchtencakeje getoverd heeft en ook nog een sorbet van perzikken. Oh, en bergen en bergen zoals gewoonlijk. Genoeg voor een weeshuis… 
SUZAN: Hij leert het nooit.
LUCY: En Tony en ik hebben ons vrijwillig aangeboden om daarna de boel op te ruimen-waar we de rest van de middag mee onder de pannen zullen zijn. Ondertussen mag jij hier op je gemakje wat blijven pimpelen tot je echt niet meer op je benen kunt staan - zolang je maar wilt.
SUZAN: Nee, dat zou niet goed zijn. Ik moet ook nog aan het werk, hoor -


Pag. 37
LUCY: Aan je boek? Geweldig. Hoe staat het er mee?
SUZAN: Oh goed, dacht ik wel. Het geploeter zit er op, alle research is gedaan, het loodzware werk is achter de rug, ik kan nu eindelijk met schrijven beginnen...
LUCY: Je bent toch ook niet te geloven, hè? Ik weet niet hoe je het klaarspeelt
SUZAN: Ach-tja...
LUCY: We zijn allemaal zo trots op je, mammie, je hebt geen idee. Ik weet dat je die dingen niet wilt lezen, maar wist je dat ze je vorige week zondag in de Observer uitriepen tot onze belangrijkste hedendaagse historische romancier...
SUZAN: Oh ja, lieverd? Tja… Mensen zeggen zoveel.
FRED: Liefste, Bill zegt dat hij blijft lunchen. Is dat goed?
SUZAN: Best.
FRED: We hebben toch genoeg, hè?
SUZAN: Voor een weeshuis.
BILL: Dank je -
SUZAN: Zalm en vruchtencake en sorbet...
BILL: Wat hoor ik daar?
SUZAN: We hebben alleen pizza's uit de diepvries, vrees ik.
BILL: Oh, uit de kunst. Wij leven er zo'n beetje op.
FRED: Alles goed met je, lief?
SUZAN: Ja hoor.
FRED: Wat was je aan het doen?
SUZAN: Ik probeerde mij een gedicht te herinneren.


Pag. 38
FRED: Het is tien over half één... Vergeet je 't niet -? Nee. 
LUCY: Mammie, nu ik je even voor mijzelf heb is er iets dat ik je ontzettend graag wil vertellen -
SUZAN: Wat is het, lieverd?
LUCY: Ik heb namelijk iemand ontmoet waar ik heel erg verliefd op ben en nu willen we trouwen.
SUZAN: Oh, lieverd.
LUCY: Ben je erg geschokt?
SUZAN: Geschokt? Waarom zou ik geschokt zijn?
LUCY: Je huilt....
SUZAN: Dat komt alleen ...dat komt alleen omdat ik zo blij voor je ben -
LUCY: Oh, mammie. Hij is fantastisch. Jij zult ook dol op hem zijn. Dat weet ik zeker. Hij is geestig en charmant en knap en lief-
SUZAN: Ik weet het, ik weet dat hij-
LUCY: Je weet het? Hoe dan?
SUZAN: Oh, dat weet ik gewoon. Wanneer is het kijkdag?
LUCY: Gauw. Mag ik hem uitnodigen?
SUZAN: Natuurlijk.
LUCY: Ik hoop maar dat pappie hem aardig vindt -
SUZAN: Reken maar.

Pag. 39
LUCY: En Tony. Ik wil dat jullie hem allemaal aardig vinden.
SUZAN: Reken maar. Daar zullen wij wel voor zorgen. Jij en ik.
LUCY: Ja. Daarom heb ik het jou het eerst verteld. En dat zal ik altijd doen. Ik zal jou altijd alles het eerst vertellen. Dat beloof ik je. 
SUZAN: Dank je, lieverd.
LUCY: Zo. En nu nog wat champy? Je moet. Om op mijn geluk te drinken.
SUZAN: Goed. Nog eentje dan.
LUCY: Ben zo terug... 
SUZAN: Oh, God. De lunch. Wat sta ik hier te doen? 
BILL: Hallo? Waar ga jij naar toe?
SUZAN: Excuseer me alsjeblieft, ik had al aan de lunch moeten beginnen. Neem me niet kwalijk, ik werd door iets anders in beslag genomen.
BILL: Héé, nou, nee, wacht nou even. Het is in orde. Daar wordt al voor gezorgd.
SUZAN: Oh ja?
BILL: Ik heb Fred net verteld dat je volgens mij nog steeds niet helemaal honderd procent bent. Je moet het echt wat rustiger aan doen, hoor.
SUZAN: Nee, ik ben beter, heus waar.
BILL: Nog en dagje rustig aan met alles. Dat is het enige. Beloofd. Zal je geen kwaad doen. Voor mij. 
SUZAN: Nou ja. Dan krijgen we geen lunch.
BILL: Je schoonzuster heeft het graag van je overgenomen.

Pag. 40
SUZAN: Oh ja? Was ik al bang voor.
BILL: Ze maakt een licht hapje voor ons klaar.
SUZAN: Licht?
BILL: Omeletten, naar het schijnt.
SUZAN: Oh-ja, die ken ik. Er is nog van die - diepvriespizza, als je dat liever hebt.
BILL: Nee. Een omelet met fijne tuinkruiden klinkt heerlijk.
SUZAN: Ja, het klinkt heerlijk...
BILL: Hoop niet dat je me als een ongenode gast beschouwt. Lijkt wel of ik mezelf geïnviteerd heb. Was niet de bedoeling. Nora, mijn vrouw, is op dit moment weg, hè. Geniet van een welverdiende vakantie. Twee weken Portugal. Dus probeer ik links en rechts mijn maaltjes bij elkaar te bietsen, waar het maar even kan.
SUZAN: Als je er van je leven maar geen spijt van krijgt. Ja, daar vrees ik voor. Voor je leven. 
BILL: Fred vertelde me dat - zullen we gaan zitten?
SUZAN: Ja, best hoor. Zet daar maar neer lieverd, dank je.
LUCY: Goed zo.
BILL: Zo mag ik het horen. Zo goed voor je, deze plek?
SUZAN: Dankjewel. Heb ik daarnet iets gezegd?
BILL: Wanneer?
SUZAN: Toen je de stoel haalde?
BILL: Eh ja. Je zei - zet daar maar neer. Lieverd.

Pag. 41
SUZAN: Heb ik dat gezegd?
BILL: Weet je niet dat je dat zei?
SUZAN: Ja, ik weet dat ik dat gezegd heb. Ik wilde alleen even zeker weten of je het gehoord had. Dat blijkt.
BILL: Ja. Dat blijkt. Geen hallucinaties neer, mag ik hopen?
SUZAN: Nee, Nee. Nee.
BILL: Weet je het zeker?
SUZAN: Absoluut
BILL: Het kan blijven doorsmeulen, snap je Soms. Krijg je de kans om wat op adem te komen? Te ontspannen met een of andere hobby of zoiets?
SUZAN: Niet echt. Ik kijk wel veel televisie, als je dat ontspannen noemt.
BILL: Oh ja hoor. Toch wel. Beste slaapmiddel dat er is.
SUZAN: Alleen kijk ik meestal naar zulke rommel dat ik me hevig schuldig zit te voelen. Zeg ik tegen mezelf, waarom zit ik in 's-hemelsnaam HIER naar te kijken? Waarom kijk ik niet naar iets nuttigs? Ik probeer wel zo nu en dan naar een van die interessante programma's te kijken, maar die vind ik weer zo vervelend. Ik lees wel eens wat
BILL: Mooi, mooi.
SUZAN: Niet de goeie boeken natuurlijk. Historische romans, dat genre.
BILL: Aha.
SUZAN: Dat vind je maar niks, hè, om zo te horen?
BILL: Helemaal niet. Wat is een GOED boek, in 's-hemelsnaam? Ik lees science Fiction.
SUZAN: 't Is niet waar.


Pag. 42
BILL: Niet anders.
SUZAN: Tja-dan voel ik me nog niet zo slecht.
BILL: Doe je iets aan sport?
SUZAN: Goeie hemel, nee.
BILL: Zou geen slecht idee zijn. Om nu nog aan te beginnen. Hoeft niet meteen squash te zijn.
SUZAN: Ik - ik heb wel eens aan paardrijden gedacht. Om te leren paardrijden. Maar ik denk dat het een beetje te laat is op mijn leeftijd. Om wijdbeens op een of andere overjarige dwergpony te gaan zitten met niks dan giechelmeiden om me heen. Ik wou dolgraag een paard hebben toen ik jong was...
BILL: Mocht het niet?
SUZAN: Nee, mijn vader was er tegen.
BILL: Tegen paarden? 
SUZAN: Tegen beesten. Honden, katten, hamsters, paarden. Volgens hem brachten ze besmettelijke ziektes over.
BILL: Nou, daar had hij gelijk in, dat is ook zo. Maar ze brengen je ook een heleboel plezier. Wat op de lange duur waarschijnlijk de doorslag geeft. Je krijgt er misschien wel ziektes door, maar uiteindelijk sterf je 'n stuk gelukkiger. Dus geen paard dus?
SUZAN: Nee. Geen enkel huisdier.
BILL: Foei. Je man heeft me verteld over zijn boek. Schijnt een knaller te zijn.
SUZAN: Wat, zijn historisch overzicht van de parochie sinds 1388? Ja
BILL: Zou wel eens heel interessant kunnen worden, dacht ik zo.
SUZAN: Oh ja.

Pag. 43
BILL: Fascinerend
SUZAN: Maar dan alleen voor mensen die hier gewoond hebben.
BILL: Oh, zeker.
SUZAN: Het liefst sinds 1388.
BILL: Wat? Oh. Zit een hoop werk en tijd in.
SUZAN: Oh-já. Eerlijk gezegd. Fred werkt eraan sinds 1388. 
BILL: 1388...ja. Je zoon wordt zo verwacht.
SUZAN: Ja.
BILL: Hij is je enige, hè?
SUZAN: Ja, onze enige. We zouden er waarschijnlijk wel meer hebben gehad als dat boek van mijn man er niet was geweest -
BILL: Oh ja?
SUZAN: Dat heeft z'n nachtelijke krachten een beetje aangetast. Als je begrijpt wat ik bedoel.
BILL: Ach ja. Ik weet hoe die dingen beslag op je kunnen leggen. Hobbies en zo. Ik doe- ik doe zelf bijvoorbeeld aan macramé, wil je dat geloven. Je weet wel, die oeroude touwknoopkunst.
SUZAN: 't Is niet waar. Ik zou nooit gedacht hebben dat je zoiets zou doen. Wat knap.
BILL: Ik ben nog maar in het beginstadium, hoor. Ik besteed halve nachten aan het uithalen. Maar Nora stimuleert me enorm. Nou ja, zij heeft mij er toe gebracht. Erg aangemoedigd ook. Ze heeft me er zelfs de logeerkamer voor afgestaan.

Pag. 44
FRED: De som van onze totale drankvoorraad blijkt te bestaan uit welgeteld een fles Marsala. Wie zou er trek hebben in een glaasje Marsala?
BILL: Marsala? Nou, dat klinkt als een uitdaging. Waarom niet.
FRED: Graag, Bill. Als je zo vriendelijk zou... 
BILL: Oh-ja. Doen we.
FRED: Dank u. Schitterend. Nu kunnen we dat hier mooi zo opzetten. En bij deze verklaar ik de bar voor geopend. Liefste -?
SUZAN: Waar ik het allermeeste naar verlang is een glas --Marsala
FRED: Dan is dit jouw geluksdag. Bill?
BILL: Eh - Ik neem aan dat je niet iets in huis hebt- iets zoals - Marsala, of zoiets? Nee zeker?
FRED: Nee, spijt me. We hebben wel Marsala, als je daar van houdt?
BILL: Marsala? Nee, nooit van gehoord. Doet er niet toe, laat maar eens proberen. 
SUZAN: Oh, mijn God. Waar ben ik aan begonnen?
FRED: En ik denk - Nou ja, weet je wat, laat ik hetzelfde proberen.. Waarom ook altijd iets anders?
BILL: Ja, waarom eigenlijk.
FRED: Gezondheid dan maar.
BILL: Gezondheid.
SUZAN: Proost! 
BILL: Wanneer heb je je zoon eigenlijk voor het laatst gezien?

Pag. 45
FRED: Wie, Rick? Oh, dat moet zo'n twee jaar geleden zijn.
BILL: Weggeweest?
FRED: Ja.
BILL: Buitenland?
FRED: Nee, nee. Maastricht
BILL: Ah. Zeker een baantje daar, hè?
FRED: Nee. Hij-studeert daar.
BILL: Mooi. Wat valt er eigenlijk te studeren daar in Maastricht?
FRED: Eh...
SUZAN: Hij zit bij die sekte daar.
FRED: Nee, het is geen sekte, lief. Het is een groep. Ze hebben liever dat je ze een groep noemt.
BILL: Een religieuze orde?
FRED: Mm. Mm. Ja. Niet wat ik nu precies religieus zou willen noemen. Niet in de gebruikelijke zin van het woord. Filosofisch komt dan misschien nog het dichtste in de buurt.
SUZAN: Knetter.
FRED: Kom, kom, Suzan. We hadden afgesproken dat we ons zouden onthouden van vooroordelen.
SUZAN: Dat heb ik niet en dat zal ik niet. 
BILL: Jullie zullen je er zeker wel op verheugen om hem weer eens te zien, zeker?
FRED: Oh zeker. Ik vind dit eigenlijk heel lekker. Misschien dat het voor jou wat te zoet is, lief?
SUZAN: Het is heerlijk. 

Pag. 46
BILL: Als jullie met 'm willen praten en luisteren naar al het nieuws dat hij jullie te vertellen heeft, let dan alsjeblieft niet op mij. Ik ga wel ergens in een hoekje zitten en hoor hem met genoegen aan.
SUZAN: Ik geloof dat ik dit spul ooit gekocht heb om door het eten te gooien, Jaren geleden.
FRED: Oh.
BILL: Hij zal jullie waarschijnlijk wel de oren van het hoofd willen kletsen, hè? Die twee van mij doen niet anders. Elke keer als ze thuis zijn. Kan er geen woord tussen krijgen.
FRED: Meen je dat? Nou ja. Je hebt ze in alle soorten en maten, hè?
SUZAN: Kijk, Bill, het zit zo, onze zoon praat helemaal niet tegen ons.
BILL: Nee?
FRED: Suzan...
SUZAN: Bill moet dit weten, Fred, als hij blijft lunchen. Anders zal hij geen idee hebben wat er allemaal aan de hand is. Als we met z'n allen aan tafel gaan zitten mimen.
FRED: Ik vind het niet nodig om onze kleine familieprobleempjes met Jan en alleman te delen.
SUZAN: Kleine?
BILL: Zal ik gaan? Hebben jullie liever dat ik ga?
FRED: Nee!
SUZAN: Nee!
FRED: Alsjeblieft, blijf. Het zou zelfs prettiger zijn als je bleef, Bill. Voor ons. Dus alsjeblieft. Het is een fase en wij bidden allebei dat hij er overheen zal groeien - het heeft alles te maken met die groep die Mattheus Hoofdstuk 10 wat al te ijverig leest, vermoed ik. De verzen 36 en 37. "...en 's mensens vijanden bevinden zich binnen 's mensens eigen gezin.." etcetera. Of bijvoorbeeld Marcus Hoofdstuk 3, de verzen 31 tot 35-

Pag. 47
SUZAN: Ja, ik geloof dat Bill het nu wel zo'n beetje weet, Fred...
BILL: Dus hij zal niet tegen jullie willen praten? Helemaal niet?
FRED: Nee, waarschijnlijk niet, nee.
BILL: Of naar jullie willen luisteren? Ook niet?
SUZAN: Nee. Terwijl wij nog wel z'n kamer voor hem vrijhouden. Met al z'n ouwe dingetjes. Z'n meubeltjes. Z'n spulletjes. Bespottelijk.
BILL: Ja, dan lijkt het nauwelijks de moeite waard, hè? Waarom komt hij dan nog langs? Als dat geen stomme vraag is, tenminste?
FRED: Nou...
SUZAN: Nee. Is een goeie vraag. In elk geval niet om ons te zien. Waarom komt hij, Fred? Heeft hij dat in zijn wetenswaardige brief aan jou laten weten?
FRED: Hij… Hij mag ons wel schrijven, zie je -
SUZAN: Fred, waarom komt hij?
FRED: Hij hij vroeg mij ... Nou ja, hij zit op zwart zaad en hij wil -
SUZAN: Hij krijgt niets van ons. Niet voor dat groepie van hem.
FRED: Hij wil dus al zijn persoonlijke bezittingen verkopen om wat geld te hebben...
SUZAN: Wat voor persoonlijke bezittingen?
FRED: Zijn spulletjes. In zijn kamer. Hij wil zijn kamer verkopen.
SUZAN: Zijn kamer? Hij kan zijn kamer niet verkopen. Bedoel je zijn meubels?
FRED: Ik denk dat dat de bedoeling is...

Pag. 48
SUZAN: En jij laat hem zijn meubels verkopen? Zijn bureau? Zijn bed? Zijn draaistoel?
FRED: Nou ja, ik zie niet in -
SUZAN: Ik wil het niet hebben. Jij verbiedt hem dat, Fred. Hij mag ze niet verkopen. Dat zijn spullen die wij hem gegeven hebben. Die spullen zijn van ons. Die hebben wij aan hem gegeven 
FRED: Nee, liefste, die spullen zijn van HEM. Die hebben wij aan HEM gegeven. Daarom zijn ze van HEM. Snap je?
SUZAN: Maar...dat is alles wat er van hem over is. Als we....zijn bed...en zijn draaistoel verkopen...dan zal hij helemaal weg zijn. Dan hebben we helemaal niets meer van hem over.
FRED: Het spijt me, lief...het spijt me...
SUZAN: Dan kan ik daar nergens meer op zitten. Zoals ik nu nog wel eens doe.
FRED: Nee. Maar ik zie niet in hoe we hem kunnen...
BILL: Zeg luister eens, dat schiet me nou net te binnen, ik heb een -
FRED: Ga niet weg, Bill, alsjeblieft. We zouden het prettig vinden als je hier bleef. Luister, daar moet ik ineens aan denken. Misschien mag hij met Muriel praten. Ze hoort niet direct bij het gezin, toch? Ik weet niet of tantes ook meetellen. We zouden het met Muriel kunnen uitproberen...
SUZAN: Wie zou er in godsnaam met Muriel willen praten?
FRED: We kunnen het in elk geval proberen -
BILL: Wat dacht je van mij? Zou hij met mij willen praten?
FRED: Oh ja, met jou praat hij wel. Dat is geen probleem.
BILL: In dat geval, als er iets is dat jullie graag van hem willen weten...wil ik - voor jullie...

Pag. 49
FRED: Dank je, Bill. Dank je. Misschien doen we een beroep op je. 
SUZAN: Proost
FRED: Iemand nog wat Marsala?
BILL: Nee, nee. Dit is prima zo.
FRED: Ik dacht van wel. Ik dacht dat ik 't maar doen moest. Is dit jouw glas, Suzan? Jij doet toch met me mee, hè? Ja. Ah, Muriel. Heb je alles in de hand?
MURIEL: Ik heb alles in de hand. Knabbels. Suzan, die kruiden in dat rooie busje naast de theepot? Ik kon niet goed uitmaken of dat nou thijm of salie was.
SUZAN: In dat rooie busje?
MURIEL: Ja ja.
SUZAN: Naast de theepot?
MURIEL: Ja ja
SUZAN: Dat is thee. Earl Grey.
MURIEL: Earl Grey. Thee. Juist. Ik zou 't toch handiger vinden als je er etiketten op plakte, Suzan. Het is een hoogst ongemakkelijke keuken om in te werken, en dat meen ik…
FRED: Ja ja. Nou ja. Gezondheid.
SUZAN: Proost. 
FRED: Rustig, lief...Jij hebt natuurlijk ook kinderen, hè Bill?

Pag. 50
BILL: Ja.. Cathy en Claire. Claire wordt volgens mij de arts. Ze doet tenminste medicijnen. En Cathy heeft net een studiebeurs gekregen voor het conservatorium.
SUZAN: Wat heerlijk.
FRED: Ja.
BILL: Allebei zo rond als een ton. Net als hun ouders. Maar ze - ze rollen er aardig doorheen. Op de een of andere manier. 
MURIEL: Hij is er. Ricky is er. Ik hoorde de deurbel. Ik heb even gekeken. Hij is het
FRED: Heb je hem binnengelaten?
MURIEL: Nee, ik -
FRED: Nou, laat hem binnen, Muriel. We moeten hem binnenlaten. Bill, ik vraag me af of je zo vriendelijk zou willen zijn -
BILL: Wil je dat ik meega?
FRED: Als je zo goed zou willen zijn. Alleen voor het geval we met elkaar zouden willen communiceren...
BILL: Maar natuurlijk.
FRED: Dank je. Dank je wel.
MURIEL: Ik hoop toch zo dat hij nog van omeletten houdt. 
FRED: Suzan, ga je mee?
SUZAN: Ik kom zo...
FRED: Hij is gearriveerd. Rick is er.
SUZAN: Ik kom zo, Fred.

Pag. 51
FRED: Goed dan. Goed dan. 
LUCY: Mammie?
SUZAN: Oh, hallo, lieverd.
LUCY: Kom je eten? Alles is klaar...
SUZAN: Vandaag kan ik niet, lieverd, het spijt me -
LUCY: Wat?
SUZAN: Ik moet - moet ergens anders gaan lunchen.
LUCY: Ergens anders?
SUZAN: Ja
LUCY: Maar hoe zit het dan met ons? Hoe zit het dan met je gezinnetje? Je kunt niet zomaar bij ons weggaan...
SUSAN: Het spijt me. Een andere keer... 
FRED: Hij is naar boven gegaan, naar zijn kamer. Bill zegt dat hij zegt dat hij zo beneden komt...
SUZAN: Heb je zelf Rick gezien?
FRED: Nee. Nog niet. Niet persoonlijk. Ik hoorde hem tegen Bill praten. Ik had me verstopt in de garderobekast. Ik kreeg het ineens op m'n zenuwen en toen heb ik me in de garderobekast verstopt. Nogal belachelijk. Wat als Rick die deur had opengemaakt? Stel dat hij een jas had aangehad? Ga alsjeblieft mee, Suzan. Alsjeblieft
SUZAN: Geef me eventjes de tijd, Fred.
FRED: Ik heb je alle tijd van de wereld gegeven, kom op nou. 

Pag. 52
MURIEL: Komen jullie nu allemaal aan tafel of niet? De boel begint aan te branden hoor...
FRED: Goed ja, goed ja. Alsjeblieft, Suzan.. 
SUZAN: God, ik geloof dat ik dronken ben. 
TONY: Danny zegt dat als niemand naar binnen komt voor de lunch, dat dan de lunch maar naar buiten komt. Komaan, Lucelijn, in de beentjes en een handje geholpen.
LUCY: Mooi zo. 
TONY: Een ogenblikje, madam. Onze serveerster haalt een stoel voor u.
SUZAN: Nee, ik kan niet blijven, Tony, ik moet ervandoor...
TONY: Wat, met al die champagne die nog op moet - ?
SUZAN: Heus... 
TONY: We zijn zover, zoals u ziet. Mag ik u verzoeken...
LUCY: De lunch wordt opgediend.
SUZAN: Nee...nee. Waarom willen jullie het niet begrijpen. Waarom willen jullie mij niet naar binnen laten gaan?
TONY: De waarheid? Omdat wij van jou houden en wij niet willen dat jou pijn gedaan wordt. Als je het dan weten wilt.
SUZAN: Waar heb je het over? Wat een onzin. Er is niemand die mij pijn wil doen. 
LUCY: Dat is wel zo, mammie. Dat doen ze altijd. Geef het toch toe.
SUZAN: Heel goed dan, ik eet bij jullie. 
TONY: Ik haal de rest. 

Pag. 53
SUZAN: Oh, ziet het er niet beeldig uit!
LUCY: Hier, mammie, jij zit hier. Jij hebt uitzicht op het meer. 
BILL: Suzan, ik... 
LUCY: Zeg hem dat hij weggaat. 
BILL: We vragen ons allemaal af of je nog binnenkomt. We zaten allemaal al, snap je. En toen vroegen we het ons af. Of je kwam. Binnen. Kom je nog? 
TONY: Zeg hem dat hij oprot
SUZAN: Nee Bill, ik kom niet. Het spijt me. Wil je ze uitleggen dat ik het nu niet kan opbrengen om binnen te komen?
BILL: Ja. Goed. Het is alleen...
SUZAN: Wat?
TONY: Zeg hem dat hij oplazert… Zeg dan... 
BILL: Nou ja, als je het zou willen bekijken vanuit...
LUCY: Dat hij zich met zijn eigen zaken bemoeit, zeg dan...
BILL: ...mijn standpunt...
TONY: Val dood.
LUCY: Val dood.
BILL: Kijk, ik heb hier eigenlijk niets mee te maken. Ik zit gewoon klem tussen twee polen. Ik voel me net een tolk op een of andere topconferentie van uitermate vijandige partijen... Eerlijk gezegd, Suzan, is het een nogal gepeperde prijs voor een omelet. Dus alsjeblieft

Pag. 54
SUZAN: Ach Bill-val dood
BILL: Daar zit wat in. 
TONY: Weet hij meteen waar hij aan toe is.
LUCY: Goed gezegd, mammie... En nu ga je zitten.
TONY: Ja, ga zitten.
SUZAN: Ja. Ik moet wel verschrikkelijk dronken zijn. Dat is het enige excuus wat ik heb. 
DANNY: Ta-ta-ra-tá!
TONY: Aha, mag ik u even spreken?
LUCY: Fantastisch! Wat zeg je me daarvan, mammie?
SUZAN: Schitterend. Dank jullie wel.
DANNY: Hoorde ik me daar in mijn keuken ineens praatjes dat jij van plan was dit lekkers te laten schieten voor een of andere boerenomelet. Dat is toch niet waar, hè?
SUZAN: Ja...
TONY: Loos alarm.
LUCY: Allemaal leugens, pappie...
DANNY: Dat hoop ik dan maar. Ik zou me dagen lang ernstig gegriefd gevoeld hebben… Goed, daar gaat hij dan. Op ons allemaal. Op ons gezin.
ALLEN: Op het gezin! 

Pag. 55
DANNY: Ik weet weer wat ik wilde vragen. Hebben we al iets gehoord van het conservatorium over je studiebeurs, Lucy?
LUCY: Nada. Nog geen woord. Tot nu toe.
TONY: Ze krijgt hem. Ze is briljant.
DANNY: Niet als ze niet studeert, dan niet -
LUCY: Ik studeer wel.
DANNY: Oh ja? Heb jij die cello van jou de laatste tijd nog wel gezien, jongedame? Er zit dik tien centimeter stof op. Mevrouw Weller heeft hem twee keer bijna opgestofzuigd. 
LUCY: Eerlijk pappie, nou overdrijf je toch. Ik heb dinsdag nog gestudeerd - 
TONY: Nee, dat heb je niet!
LUCY: Dat heb ik wel! En donderdag...
DANNY: Donderdag? Jij was met mij uit donderdag...
LUCY: -'s-middags -
TONY: Onzin! Onzin! Allemaal onzin! 
RICK: Mam… Mam...?
SUZAN: Rick? Ricky? Ben jij dat? Praat je? 

Pag. 56
RICK: Ja. We vroegen ons af of je nog binnenkwam voor de lunch?
SUZAN: Oh ja. Ja, natuurlijk...
RICK: Gaat 't wel?
SUZAN: Ja. Oh, ja. Ik vraag me af - ik vraag me af of één van jullie zo goed zou willen zijn om me even een steuntje te geven?
RICK: Mam?
SUZAN: Ik voel me alleen wat slaperig. Ik ben zo weer in orde - Oh nee.. Daar ga ik weer…
PAUZE

Pag. 57
TWEEDE BEDRIJF
RICK: Mam? Mam?
SUZAN: Ricky? Ben jij het? Ricky? Ik droomde dat je tegen mij praatte. Praat je tegen me?
RICK: Ja, ik ben het, Rick. Rick, ja. En ik praat tegen je.
SUZAN: Wat is er gebeurd? Is het vandaag Moederdag soms? Of heb je bijzondere dispensatie gekregen?
RICK: Nee, ik ben weg uit de groep.
SUZAN: Oh ja? Sinds wanneer?
RICK: Oh-drie maanden geleden. Zoiets.
SUZAN: Waarom heb je ons niet eerder opgezocht?
RICK: Ik moest nog wat dingetjes regelen.
SUZAN: Zo... Tja, ik weet niet waarom je daar bent weggegaan, maar je zal van mij niet horen dat ik daar niet blij om ben. Als dat tenminste betekent dat we je wat vaker zullen zien. Om als een gewoon mens met je te kunnen praten.
RICK: Ja.
SUZAN: Waar woon je nu? Toch niet meer in Maastricht?
RICK: Nee, ik ben weer naar Amsterdam verhuisd.
SUZAN: Zo... En nu? Wat doe je nu? Heb je een baantje? 
RICK: Niet op dit moment, nee. 

Pag. 58
SUZAN: Zal dan wel moeilijk zijn, hè? Om de eindjes aan elkaar te knopen? Oh, het is zo'n raar gevoel om met je te praten - je lijkt wel een vreemde. Heb je een kamer in Amsterdam? 
RICK: Nee, we hebben een flat.
SUZAN: We?
RICK: Ik en zij.
SUZAN: Oh? Heb je een vriendinnetje?
RICK: Nou, ze is meer dan dat, eerlijk gezegd.
SUZAN: Een minnares dus?
RICK: Nee, ik heb haar meer als vrouw, eerlijk gezegd...
SUZAN: Als vrouw?
RICK: Jaja.
SUZAN: Je bent getrouwd.
RICK: Jaja.
SUZAN: Wanneer? Wanneer ben je getrouwd?
RICK: Zo'n twee maanden geleden. Ze zat ook in de groep, Tess - we zagen het allebei eigenlijk niet meer zo zitten. We konden ons er niet meer in vinden. Zat niets meer in voor ons...
SUZAN: Ja, ja...
RICK: We hadden als het ware het gevoel dat we het waren ontstegen, weet je wel.
SUZAN: Jaja. Heel goed. Ja.
RICK: Dus zijn we opgestapt. En we dachten, misschien moesten we het maar een paar weekjes aanzien, je weet wel, het gewoon vanuit een ander perspectief bekijken. Begrijp je een beetje wat ik bedoel?

Pag. 59
SUZAN: Jazeker.
RICK: En - het leek ons wel okee, dus zijn we maar getrouwd. Snap je?
SUZAN: Waar?
RICK: Wat?
SUZAN: Waar zijn jullie getrouwd? 
RICK: Waarbij de burgerlijke stand - waar anders?
SUZAN: Waar?
RICK: Ik weet niet waar, mam. Wat kan het je schelen?
SUZAN: Niks, niks, niks. Je hebt het ons niet eens laten weten. Ons niet eens een kaartje gestuurd.
RICK: Nee.
SUZAN: En ze is niet met je meegekomen...
RICK: Nee.
SUZAN: Tess? Heet ze zo?
RICK: Jaja.
SUZAN: Moesten jullie trouwen? Was ze...?
RICK: Nee natuurlijk was ze dat niet. Dat zou voor ons toch geen reden zijn om te trouwen.
SUZAN: Waarom dan wel?
RICK: Waarom trouwen mensen! We houden van elkaar.
SUZAN: Oh ja. Natuurlijk. Ik dacht even, misschien -
RICK: Wat?

Pag. 60
SUZAN: Dat je getrouwd was om je vader en mij een hak te zetten. Je vader en mij. Dom gedacht, hé?
RICK: Dat is verdomd stom gedacht, ja.
SUZAN: Ja. Oh..neem me niet kwalijk. Het gaat zo weer over.
RICK: Ik wist dat je zo zou reageren -
SUZAN: Nou ja, wat had je dan verwacht? 
LUCY: Mammie...mammie...
SUZAN: Oh, ga alsjeblieft weg...
RICK: Wat?
SUZAN: Niets. Je hebt je vader zeker nog niets verteld, hé?
RICK: Nee.
SUZAN: Wat zal hij in 's hemelsnaam zeggen?
RICK: Een heleboel waarschijnlijk. Hij is nou niet bepaald een man van weinig woorden, hè, vooral niet als er meer in hem opkomen.
SUZAN: Oh, dat is heel goed Ricky. Heel raak getypeerd. Als ik er aan denk wat hij en ik van ons leven gemaakt zouden kunnen hebben als hij er niet op gestaan had om eerst over alles in discussie te gaan… Tja, dan moeten we de verloren tijd maar zien in te halen, hè? Om te beginnen, kennis maken met Tess. Haar leren kennen. Jullie komen logeren, als we daar eens mee begonnen.
RICK: Nee, weet je, Tess is een gediplomeerd verpleegster en ze heeft een baan aangeboden gekregen. Overzee. 
SUZAN: Overzee?

Pag. 61
RICK: Ja. Dus we zullen allebei wel gauw vertrekken.
SUZAN: Waar naar toe?
RICK: Naar Thailand.
SUZAN: Thailand? Maar dat is kilometers!
RICK: Ja.
SUZAN: Oh, Ricky...wat ga JIJ daar dan doen? In Thailand? Als zij aan het - verplegen is?
RICK: Weet ik nog niet. Beetje helpen en zo. Handen uit de mouwen - klusjesman, zoiets.
SUZAN: Bestaat er behoefte aan klusjesmannen in Thailand?
RICK: Dat zal gauw genoeg blijken.
SUZAN: Dus we zullen haar helemaal niet te zien krijgen - Tess? Niet zo'n vreselijk aantrekkelijke naam, hè? Tess. Een beetje nattig, vind je niet? Krijgen we haar nog te zien of niet?
RICK: Nee. Dat halen we niet meer in zo'n korte tijd. Ik blijf maar een paar dagen. Ik wil een paar ouwe spullen van me verkopen. Om wat geld achter de hand te hebben. Dan kunnen we eind volgende week weg zijn.
SUZAN: Tja, ze zou natuurlijk hier kunnen komen zolang jij nog thuis bent, wat dacht je daarvan?
RICK: Nee, ze moet haar eigen spulletjes nog uitzoeken, hè!
SUZAN: Maar ze zou hier toch wel een dagje kunnen langskomen? Voor de lunch bijvoorbeeld?
RICK: Ik heb het liever niet.
SUZAN: Jij hebt het liever niet?
RICK: Nee, nee. Ik heb liever dat ze nog niet hier komt.

Pag. 62
SUZAN: Waarom niet? Vanwege je vader? Tja, we kunnen hem uit de buurt houden. Die twee hoeven elkaar heus niet tegen het lijf te lopen. Maak je geen zorgen, dat regel ik wel...
RICK: Het gaat niet alleen om pap.
SUZAN: Tja, om wie anders. Om mij?
RICK: Jaja. Beetje wel. Spijt me.
SUZAN: Jij wilt niet dat ik kennis met haar maak?
RICK: Nee. Nu nog niet. Misschien over een paar jaartjes. We zullen wel zien.
SUZAN: Over een paar jaartjes? Wat verwacht je eigenlijk van me? Dat ik het vliegtuig neem naar Thailand voor een koppie thee? Doe niet zo belachelijk. Waarom kan ik nu geen kennis met haar maken?
RICK: Daar ga ik niet op in, mam. Ik heb het gewoon liever niet, punt uit
SUZAN: Mijn gevoel zegt me dat ik het recht heb om te weten waarom.
RICK: Omdat - Tess is nogal - tja...ik denk dat jij zou zeggen...dat ze nogal simpel is, op een bepaalde manier. Een beetje verlegen. Tegenover mensen.
SUZAN: Truttig is geloof ik het woord waar je naar zoekt.
RICK: Nee, niet truttig. Ze kijkt een beetje eenzijdig tegen de dingen aan, dat is het enige. Maar ze is wel oprecht. Ik geloof alleen niet dat ze met jou overweg zou kunnen. Niet zoals jij er tegenover staat.
SUZAN: Tegenover wat sta?
RICK: Nou ja, stond dan... ik weet nog hoe jij tegen de vriendinnetjes deed die ik mee naar huis nam.
SUZAN: Dat weet ik nog. We konden altijd verschrikkelijk goed met elkaar opschieten.
RICK: Nee, dat is niet waar, mam. Echt, je hebt zo op een afschuwelijke manier in verlegenheid gebracht. Wist je dat niet? 

Pag. 63
SUZAN: Onzin.
RICK: Toch is het zo. Je nam ze apart en dan begon je meteen over - ik weet niet wat allemaal - anti-conceptie methoden en veelvoudige orgasmen... ik bedoel maar, ik durfde ze nog nauwelijks te kussen en jij hoorde ze al uit over hun lichamelijke toestand.
SUZAN: Onzin. Het waren meisjes van zestien, zeventien jaar, die dat hoorden te weten...Ik was niet van plan mijn zoon met zo'n kind uit te laten gaan als ze niet wist hoe de vork aan de steel zat. Je zou me er later alleen maar dankbaar voor geweest zijn.. Jij? Jij wist nergens van tot ik het je verteld heb.
RICK: Tuurlijk wist ik het. Dat wisten we toch allemaal. We hadden er alleen geen zin in om er met jou over te praten. En als je zo met Tess zou beginnen zou ze zich een beroerte schrikken.
SUZAN: Goed, begin ik er niet over.
RICK: Dat doe je toch.
SUZAN: Ik beloof je van niet
RICK: Je doet het toch. Omdat je het niet laten kunt. Jij wilt altijd net zo lang doorgaan tot je goeie maatjes met ze bent, en zo is bet
SUZAN: Beter dan van die schoonmoeders die zich gedragen als rivales.
RICK: Misschien is dat wel zo gezond.
SUZAN: Doe niet zo mal. Maar goed. Jouw lezing is begrepen en genotuleerd. Bedankt. Je hele jeugd door heb ik je afschuwelijk in verlegenheid gebracht. Nou Ricky, mag ik je dan van mijn kant zeggen dat ik je egoïstisch vind, ongevoelig en pedant. Als iemand tegenover jou het woord sex gebruikt, stijgt het schaamrood je naar de kaken. Net je vader. En daarom heb jij je in Limburg begraven bij dat stelletje mafferikken, om mij uit de weg te gaan. Waar of niet? Ja hoor, klaarblijkelijk - Prachtig, ben ik dus totaal mislukt - zowel als moeder als -
RICK: Niemand die dat gezegd heeft.

Pag. 64
SUZAN: Is toch te schandelijk voor woorden dat ik zoiets moet horen. Tot nu toe dacht ik altijd dat ik het aardig gedaan had. Ik had maar beter een dochter kunnen krijgen. Daar had ik mee uit de voeten gekund. Jongetjes zijn toch zulke tere bloempjes, hè? 
RICK: Ik wil je verder geen pijn doen man, maar God helpe elke dochter de brug over die jou krijgt als moeder krijgt. Luister nou en trek het je niet persoonlijk aan. Jij was het niet alleen. Pap was er ook nog. Die ze van onder tot boven bekeek. Doodsbang dat het dochters zouden zijn van Beelzebub. Hitsige vrouwen die uit waren op het lichaam van hun zoon. Tess kwam zo met haar diploma van een kloosterschool bij de groep terecht. Theoretisch weet ze alles van het leven. Niets om je zorgen over te maken. Alleen in de praktijk is ze nog steeds een beetje onhandig. En wat sommige elementen betreft moet ze nog voorzichtig geloodst worden. Elementen zoals jij en pap. 
SUZAN: Laat maar. Je mag zo loyaal zijn tegenover je vader als je maar wilt, maar ik weet wie van ons werkelijk verantwoordelijk is voor dit hele gedoe...
RICK: Mam...
FRED: Ah, hier ben je dus! We vroegen ons allemaal af waar je - vroegen ons af waar je gebleven was. Bill is hem gesmeerd. Ik denk dat de combinatie van potentiële familietrauma's en Muriels kookkunst de arme man uiteindelijk de das heeft omgedaan. Neem me niet kwalijk. Ik geloof dat dit toch wel de meest verbijsterende maaltijd was die ik ooit heb mogen genieten. Ik was even vergeten hoe slecht ze was. Aangebrande Earl Grey omeletten. Het is bijna een vorm van moderne kunst om voedsel op zo'n manier te maltraiteren.
RICK: Hoe lang blijft ze?
FRED: Tot-
SUZAN: Het einde der dagen.
FRED: - ze iemand anders vindt die haar maaltijden met haar wenst te delen, denk ik zo. Ja, waarschijnlijk tot het einde der dagen. Evengoed, wat doen we er aan? Trouwens, zo'n sta in de weg is ze nu ook weer niet. Meestal is ze tevergeefs doende contact te zoeken met wijlen haar echtgenoot Harry, wat kan dat nou voor kwaad?
Hebben jullie tweetjes een onderonsje gehad? Heb ik iets gemist? Enig alarmerend nieuws?

Pag. 65
SUZAN: Heel wat, zou ik zo zeggen.
FRED: Wat mag die vreselijke blik betekenen? Hè? Als blikken toch eens konden doden.. Ik neem aan dat er een of ander probleem is. Rick, wat is het probleem?
RICK: Ik denk dat ik dat maar aan mam overlaat, pap- om je daarover in te lichten. Kom, ik moet mijn spulletjes eens gaan uitzoeken...
FRED: Zoals je wilt, jongen. Zoals je wilt. Als je de bonnetjes ergens voor nodig hebt, dan zal ik ze vermoedelijk nog wel hebben. Vermoedelijk. Opgeborgen in het archief.
SUZAN: Bij de H van huisraad. De H van huwelijk.
FRED: Ben je nog van plan om het me te vertellen? Ricky's nieuws?
SUZAN: Maar natuurlijk. Wat wil je het eerst horen? Iets over zijn stiekeme burgerlijke stand huwelijk? Iets over zijn vrouw? Muizige Tess, de oh zo simpele zielige zorgzame ziekenzuster? Iets over zijn komende vertrek naar Thailand? Iets over zijn klus-aspiraties? Iets over zijn -
FRED: Ho-ho. Wacht even. Thailand?
SUZAN: Thailand. Ligt daar ergens... 
TONY: Die kant op.
SUZAN: Die kant op. Zo'n beetje. Voorbij India.
FRED: Ja, ik weet waar Thailand ligt. Waarom gaat hij daar heen? En als wat? Als zendeling?
SUZAN: Nee, als klusjesman, heb ik althans begrepen.
FRED: Ik volg het niet helemaal. Je zegt dat hij een vrouw heeft?

Pag. 66
SUZAN: Een bruid van twee maanden.
FRED: Waarom heeft hij ons dat niet verteld?
SUZAN: Lijkt mij vrij duidelijk, dacht ik zo.
FRED: Ja, dat lijkt mij ook. Toch vind ik het niet fair om alle schuld op jouw bord te schuiven...
TONY: Wat?
LUCY: Wat?
SUZAN: Wal?
FRED: Er zitten waarschijnlijk twee kanten aan.
LUCY: Mammie, dit neem je toch niet...
SUZAN: Mijn bord? Heb ik je goed gehoord?
LUCY: Haar bord?
SUZAN: Mijn bord?
TONY: Zal ik hem neerknallen?
SUZAN: Nee.
FRED: Nee, ik zeg alleen dat er meestal twee kanten aan zitten -
SUZAN: Hoe durf je?
LUCY: Hoe durft hij?
TONY: Ik knal hem zo neer...
SUZAN: Nee. Hoe durf jij te beweren...

Pag. 67
FRED: Kom, Suzan, ik heb geen zin om daar weer over te beginnen. Wij hebben ons leven vergald met ruzies over die jongen en daar houden we nu een keer mee op. Ik weiger daar verder nog aan mee te doen -
SUZAN: Kwast die je d'r bent -
LUCY: Zelf-ingenomen -
SUZAN: Zelf-ingenomen -
TONY: Verwaande -
SUZAN: Verwaande ...hufter! 
FRED: Ah - ah -ah! Nou, nου, nου!
SUZAN: Hufter! 
MURIEL: En hier hebben we een heerlijk kopje koffie.
FRED: Wat?
TONY: Lekka, lekka en jou krijg ik nog, eikel. 
SUZAN: Nee dank je wel, Muriel.
FRED: Oh. Nee, nee, nee, Muriel. Bedankt. Genoeg moet voldoende - genoeg zijn. Dank je.
MURIEL: Nee?
FRED: Ik moet weer eens aan de arbeid.
SUZAN: En zo is het. Donder jij maar op naar dat rotboek van je.
MURIEL: Nou, nou, nou, Suzan. Dat is toch geen manier van praten. Tegen hem.
FRED: Laat maar, Muriel. Suzan is een beetje - ze is gewoon een beetje - willen jullie me excuseren, ik heb vreselijk last van...Neem me niet kwalijk. 

Pag. 68
MURIEL: Kijk nou eens wat je gedaan hebt. Zo tegen hem te keer gaan. Door jou heeft hij nou last van zijn indigestie… Weet je wat het met jou is, Suzan, jij hebt nooit geleerd hoe je met een man moet omgaan…
SUZAN: Ik vraag me af wat jij daar van af weet, Muriel, dat vraag ik me nou af…Moet je mij niet de schuld geven. Geef de schuld aan die giftige omeletjes van je.. Iedereen geeft mij maar de schuld. Iedereen. Voor van alles en nog wat. 
LUCY: Mammie?...Mammie, niet ongelukkig zijn. Kunnen we even over mijn bruiloft praten?
SUZAN: Doen we lieverd, doen we, maar nu even niet.
LUCY: Zij mogen je dan niet waarderen, wij houden van je, mammie.
SUZAN: Ja. Dank je lieverd.
LUCY: Ik vind je het geweldigste mens dat ik ooit ontmoet heb. Weet je wat ze over je schreven in de Sunday Times, afgelopen week? Ze schreven dat jij de briljantste hartchirurg van dit land bent. Ze schreven -
SUZAN: Ach, hou nou toch op Lucy. In 's-hemelsnaam, doe niet zo idioot. Ik ben geen hartchirurg. Ben ik ook nooit geweest. En nu moet je weggaan.
LUCY: Ja, mammie. 
SUZAN: Oh, het spijt me. Het spijt me. Kom terug. Het spijt me. 
FRED: Goed dan. Excuses aanvaard.
SUZAN: Het was niet mijn - 
FRED: Mmm? 
SUZAN: Niets. Wat moet je?
FRED: Ik ben teruggekomen om mijn kaarttafeltje op te halen. Ik heb het op mijn werkkamer nodig voor mijn pagina's. Oh, tussen twee haakjes, de oude mevrouw van hiernaast heeft me gebeld. Een gesprek dat van beide zijden met heel wat geschreeuw gepaard ging. Ze is kennelijk haar hondje kwijt. Spikkel. Jij hebt Spikkel ook niet gezien, hè? Hij is hier ook niet gezien?

Pag. 69
SUZAN: Nee.
FRED: Waarschijnlijk de weg op. Onder een vrachtwagen. Mooi. 
SUZAN: Fred...
FRED: Mmm?
SUZAN: Je hebt niet het gevoel dat we eens moeten praten?
FRED: Nee. Ik eerlijk gezegd niet. Dat gevoel heb ik helemaal niet. Ik geloof juist dat praten ons nu precies nergens gebracht heeft. Hoofd en voeten, nooit zullen ze elkaar ontmoeten. Wie voor een dubbeltje geboren is bereikt nooit een kwartje. Wij snakken naar verdeeldheid.
SUZAN: Jij weet het allemaal zo mooi te zeggen, Fred. Geen wonder dat je schrijver bent.
FRED: Als dat geen sarcasme is. Daar krijg je mij niet klein mee, met sarcasme. Je kent het gezegde toch? Sarcasme is het sterkste wapen van de zwakste geest. Ik zie je tegen theetijd.
SUZAN: Als jij nu hier weggaat naar dat verdomde boek, ik waarschuw je, Fred, dan heb jij de laatste deur - die tussen ons nog openstaat - dichtgegooid...
FRED: De laatste deur dichtgegooid? Wat is dat voor een onzin? 
SUZAN: En zal jij zelf die deur met je blote handen moeten openbreken!
FRED: Kul! Flauwe kul!
SUZAN: Zal jij zelf-zal jij zelf de kluwen schrikdraad die ons verbindt moeten ontwarren. Ach, wat kan het ook schelen? 
DANNY: Schitterend, vind je niet? Die zonsondergang?

Pag. 70
SUZAN: Ja, wij mogen van geluk spreken. Dat we dit allemaal hebben.
DANNY: Ik hoor dat je boos was op Lucy.
SUZAN: Het spijt me. Ze heeft het je verteld?
DANNY: Ze wilde je alleen maar een plezier doen.
SUZAN: Weet ik, weet ik...
DANNY: Haar hele wereldje stort in elkaar als je zoiets doet -
SUZAN: Alsjeblieft Danny, nu weet ik het wel. Het spijt me.
DANNY: Vergeven en vergeten.
SUZAN: Mmm. Hoe krijg jij het toch steeds voor elkaar dat ik me zo hulpeloos voel? Jij hoeft me maar aan te raken en ik krijg al slappe knieën…
TONY: Hai! Lijkt me een heerlijke avond om toe te geven aan die ene gedachte waar jullie twee zielen mee bezig schijnen te zijn...
DANNY: Ha die Tony, wat leuk! Rot lekker op man! Nog wat geschoten?
TONY: Alleen deze ene. 
DANNY: Nou ja, beter iets dan niets.
SUZAN: Wat is het? Wat heb je geschoten?
TONY: Het is niets. Het is maar een viervoeter.
SUZAN: Wat voor viervoeter?
TONY: Een viervoeter is een viervoeter, hè?
SUZAN: Ik wil hem zien.
TONY: Ik laat hem je nog wel eens zien..

Pag. 71
DANNY: Hij last hem je nog wel eens zien.
TONY: Als hij eenmaal gevild en gebraden is...Toedeloe. 
SUZAN: Danny, wat heeft hij nou geschoten?
DANNY: Ach lieverd, hoe moet ik dat weten? Hij schiet op alles wat beweegt. Je kent Tony toch?
SUZAN: Nee, ik weet niet of ik Tony nog ken. Niet meer. Net zo goed als ik niet weet of ik jou nog wel ken. Je bent veranderd, jullie zijn allemaal veranderd, de laatste tijd.
DANNY: Lieveling...Kom nou.
SUZAN: Wat wil je van me? Wat doe je hier?
DANNY: Dat weet je best..
SUZAN: Nee, dat weet ik niet. Wat?
DANNY: Wij zijn er omdat jij ons dat gevraagd hebt.
SUZAN: Nee. Dat is het hem nou juist. Zo wás het, vroeger. Ja. Ik floot en jij kwam opdraven. Ja. Maar nu niet meer. Dat schiet maar tevoorschijn. Jullie allemaal. Dat meiske. Ze vindt het kennelijk doodgewoon om zo maar tevoorschijn te komen, zoals daarnet, om dan eindeloos naar me te gaan zitten gluren -
DANNY: Dat meiske is je dochter.
SUZAN: Nou ja, wie het ook is. Ik had een gesprek onder vier ogen. Waarom zat ze daar?
DANNY: Ze dacht dat jij haar nodig had.
SUZAN: Nou, dat had ik niet. Ik kon het heel goed zelf aan. En nu is Tony begonnen. Me in de rede te vallen als ik met iemand sta te praten.
DANNY: Als je ze niet wil zien, zeg dan dat ze ophoepelen. Dan gaan ze heus wel, Je hoeft het ons alleen maar te zeggen, ieder van ons.

Pag. 72
SUZAN: Nou, dat doe ik dus. Ik zeg het je nu. Wil je alsjeblieft weggaan? 
Zie je wel, daar heb je het. Je trekt je geen snars van mij aan. Ik heb je gezegd op te hoepelen. Je bent er nog steeds.
DANNY: Misschien meende je het wel niet echt?
SUZAN: Natuurlijk meende ik het. Ik wil nu Fred zien. Ga weg. Ik wil met Fred een babbeltje maken over zijn boek. Is uitermate fascinerend, weet je dat. Het gaal helemaal over deze parochie sinds 1388. Wist je dat er tot 1876 schapen graasden op de plek waar nu het stadhuis staat? Wist je niet, hè? Wedden? Of misschien glip ik even naar boven om mijn zoon op stang te jagen en wat van die gruwelijke geslachtsziekten met hem door te nemen. Wat wil je van me? Vertel me dat eens? Wat willen jullie toch allemaal van me?
DANNY: Of-op een andere manier...
SUZAN: Wat voor andere manier?
DANNY: Er is geen -
SUZAN: Er is geen -
DANNY: - andere manier om -
SUZAN: - andere manier om -
DANNY: - waarom -
SUZAN: - waarom -
DANNY: - zeg je alles -
SUZAN: - zeg je alles -
DANNY: - voor ik het zeg?
SUZAN: - voor ik het zeg?
DANNY: Oh!

Pag. 73
SUZAN: Oh!
DANNY: Of op een andere manier… waarom herhaal je alles wat ik je zeg? Ga door, zeg het. Oh mijn god, wat gebeurt er met me?
SUZAN: Oh, mijn God! Wat gebeurt er met me?
DANNY: Er zijn allerlei spelletjes die we kunnen spelen, weet je. Met onze gedachten. In onze dromen. 
SUZAN: Ga weg. Alsjeblieft, ga weg.
DANNY: Hee, wacht eens even. Ben jij het die zegt dat ik weg moet gaan of zou ik het kunnen zijn die zegt dat jij weg moet gaan? Het is soms moeilijk uit te maken, hè?
SUZAN: Alsjeblieft...

OPGENOMEN DEEL

Pag. 74
SUZAN: Ben ik hier?
DANNY: Thuis waar je hoort.
SUZAN: Wie ben jij? Werkelijk? Oh, nee. Ga weg jij. Blijf van me vandaan, jij. 
DANNY: Opgepast, Suzie! Geen is wie het is. Niemand lijkt wat hij schijnt! 
SUZAN: Ze zijn weg. Ja hoor. Ze zijn allemaal weg. Goed zo. En kom niet terug, geen van jullie. Ooit. Ik wil jullie niet, hoor je me? Ga weg en blijf weg, voor altijd. 
BILL: Hallo. Geldt dat ook voor mij? Neem me niet kwalijk.
SUZAN: Oh, Bill. Wat ben ik blij om jou te zien.
BILL: Meen je dat?

Pag. 75
SUZAN: Ik meen het. Jij bent precies degeen die ik nodig heb. Iemand die rustig is en evenwichtig en bij zijn verstand.
BILL: Ik geloof niet dat dat ooit van me gezegd is. Tenminste, niet in één adem..
SUZAN: Ik dacht dat je na de lunch was weggegaan.
BILL: Ja, dat is ook zo. Het spijt me. Het kwam doordat er sprake was van een toetje en dat werd mij teveel. Eenmaal onderweg dacht ik, hoe moet het dan met mijn patiënt? Dus ben ik teruggekomen. Omdat ik me nog steeds een tikkeltje zorgen om je maak, eerlijk gezegd. Je lijkt me nog steeds een ietsie pietsie uit je doen. - ik heb dit voor je meegebracht - wat ik al bij me had. Zou wel eens de oplossing kunnen zijn. Ze hebben een-tamelijk lichte werking, maar als je niet kunt slapen willen ze nog wel eens helpen. Goed?
SUZAN: Mag ik iets vragen?
BILL: Ik weet wat je wilt vragen. Niet meer dan vier per etmaal.
SUZAN: Nee, dat wilde ik je niet vragen -
BILL: Ah. Weer een foutje. Ja?
SUZAN: Nee, het gaat hierom. Tja.. moeilijk om het zo te zeggen dat het niet absurd klinkt, maar...geloof jij dat het in deze tijd nog mogelijk is dat iemand bezeten is?
BILL: Bezeten?
SUZAN: Ja
BILL: Je bedoelt van de duivel? Iets in die geest?
SUZAN: Iets in die geest.
BILL: Dat ligt dat ligt een beetje buiten mijn terrein, eerlijk gezegd. Ik bedoel, het is niet zo dat ik de vraag wil ontduiken nou ja, ik ontduik hem natuurlijk wel, maar waarom vraag je het niet aan Fred? Hij lijkt me daartoe de aangewezen persoon, onze vertegenwoordiger in die regionen, niet?

Pag. 76
SUZAN: Nee, ik wil het niet aan Fred vragen. Ik vraag het aan jou.
BILL: Tja, het antwoord daarop is-mijn antwoord daarop is - zoals het merendeel van mijn antwoorden op belangrijke vragen is, vrees ik - dat het mogelijk is, maar dat ik het niet weet. Het is een beetje zoals - ja wat? - Is er leven op andere planeten? Dus je kijkt in de lucht en wat zie je? Geen mieter! Om op jou terug te komen. Het antwoord, mijn antwoord is: het is mogelijk. Waarom vraag je dat?
SUZAN: Ik denk dus dat ik het misschien ben.
BILL: Jij? Bezeten?
SUZAN: Het is mogelijk.
BILL: Grote God. Meen je dat?
SUZAN: Je weet dat ik je verteld heb dat ik een tijdje geleden last had van die hallucinaties?
BILL: Gisteren, bedoel je?
SUZAN: Gisteren? Was het gisteren? Nou ja, weet je, ze zijn niet verdwenen. Ik zei van wel, maar het is niet zo. Ik heb ze nog steeds. Alleen nog vaker.
BILL: Zo-zo. Zo-zo. Komen ze - eh - komen ze op een speciaal tijdstip? Van de dag? Van de maand? Laten we zeggen, na de maaltijd?
SUZAN: Ik geloof niet dat ze het resultaat zijn van een maag die van streek is, als je dat soms bedoelt.
BILL: Nee, nee. Zou kunnen, maar gelijk heb je. Was maar een slag in de lucht Soms kunnen die...Je drinkt toch niet, hè? Alcohol? 

Pag. 77
SUZAN: Neen.
BILL: Ook geen verdovende middelen of zo?
SUZAN: Alleen wat je me gegeven hebt.
BILL: Ja. Nou ja. Je zou wel een muizemaagje moeten hebben om daarop te hallucineren. Nee, volgens mij is het of onze goede vriend de hark of..
SUZAN: Of?
BILL: Is het toch iets waar je eens met Fred over zou moeten praten.
SUZAN: Ik zou niet eens weten hoe ik met Fred zou moeten praten. Dat is onmogelijk
BILL: Zo niet als dominee, dan toch tenminste als echtgenoot.
SUZAN: Nog erger. Het zou zoiets zijn als - als me in zijn aanwezigheid uitkleden. Dat zou jij toch zeker moeten weten? Is het niet zo dat de meeste doktersvrouwen zich liever niet door hun eigen man laten onderzoeken? Is dat niet zo?
BILL: Klopt. Dat is heel normaal. Nora gebruikt mij ook niet. Ze gaat altijd naar mijn collega, jullie huisarts, Dick Bunker. En vrij vaak zelfs. Kijk, ik vind dat ze er altijd heel patent uitziet, stralend zelfs, maar zij blijft maar steeds dingetjes vinden, die mis met haar zijn. En toch...
SUZAN: Ja. Terugkomend op mijn geval, als dat niet mogelijk is...
BILL: Het spijt me. Dat is nou mijn probleem zie je. Ik denk dat ik als arts heel capabel ben, maar -
SUZAN: Voor dit alles is maar één verklaring te bedenken, Bill, en dat is dat ik knettergek begin te worden...
BILL: Oh. Nee, nee. God, nee..
SUZAN: Weet je dat zeker?

Pag. 78
BILL: Absoluut. Positief. Luister, ik heb talloze mensen onder verschillende omstandigheden gek zien worden, maar ze leken in niets op jou...Jij bent prima in orde. Hooguit wat oververmoeid, dat is alles.
SUZAN: Dingen zien die niemand anders ziet? Zijn dat symptomen van iemand die alleen wat oververmoeid is?
BILL: Is mogelijk, is mogelijk...
SUZAN: Die hele gesprekken voert met mensen die er niet eens zijn?
BILL: Jawel, dat is dus... theoretisch heel wel mogelijk...
SUZAN: Als iemand anders ze nu maar eens zag. Dan wist ik tenminste dat ik bij mijn verstand was -
BILL: Precies.
SUZAN: Maar er is niemand anders die ze ziet, hè? Omdat ze allemaal in mijn hoofd zitten. Ik weet...dat als ik op de één of andere manier ...zoals die geesten die in flessen leven, je weet wel... Als ik er nou maar voor zorgen kan dat ze er niet uitkomen...dan zou het niet erg zijn. Ze mogen er niet uit… wat er ook gebeurt...
BILL: Denk je dat het dan opgelost is...?
SUZAN: Waarom niet?
BILL: Nou, eerlijk gezegd, heb je niet het gevoel dat ze - wat het ook zijn - eerder een symptoom zijn voor iets anders?
SUZAN: Denk je?
BILL: Zo goed als zeker. En met elk symptoom - ik ben geen psychiater - maar met elk medisch symptoom kan het gevaarlijk zijn om het te onderdrukken. Of om te proberen er geen aandacht aan te schenken. Een symptoom is niets anders dan 'n poging om iets te signaleren. Iets. Om het maar eenvoudig te zeggen. Probeer je het te onderdrukken

Pag. 79
BILL: In het ergste geval zal er een gigantische explosie plaatsvinden die een hoop schade veroorzaakt. Maar als ik ze kon zien, zou dat helpen?
SUZAN: Oh ja. Natuurlijk zou dat helpen. 
BILL: Ze zijn - ze zijn op dit moment hier?
SUZAN: Nee.
BILL: Nee? Oh, mooi. Ik wilde maar zeggen, dat als ze hier zijn, ik ze niet kan zien.
MURIEL: Spikkeltje? Jullie hebben hem zeker niet gezien, hè?
BILL: Neem me niet kwalijk?
MURIEL: De kleine Spikkel van de oude mevrouw hiernaast? Ze is hem kwijt.

Pag. 80
SUZAN: Oh ja? Ach jee!
MURIEL: Vreemd hoor. Meestal komt hij wel als je hem fluit. Moet weggelopen zijn... Iemand een kopje thee, een van jullie?
BILL: Nee, dank je.
SUZAN: Nee, bedankt
MURIEL: Echt? Heus niet?
SUZAN: Maak er maar eentje voor Fred. Zal hij vast heerlijk vinden.
MURIEL: Doe ik ook. Spikkeltje! Spikkeltje! 
BILL: Thee. Dat scheelde maar een haartje, hè? Je zoon lijkt me heel aardig.
SUZAN: Ricky? Oh, ja hoor.
BILL: Niet zo erg als je vreesde, dus? Mag ik tenminste aannemen?
SUZAN: Nee, nee. Gelukkig niet.
BILL: Weg van die plek waar hij zat?
SUZAN: Ja.
BILL: En wat gaat hij nu doen?
SUZAN: Tja.... Om je de waarheid te zeggen heeft hij ons net een fantastisch nieuwtje verteld. Hij gaat trouwen.
BILL: Oh prima. Is ze een beetje geschikt? Het meisje waar hij mee gaat trouwen? Blijft toch altijd een beetje een gok, he?-Met wat voor schoonfamilie gaan ze je opzadelen? 

Pag. 81
SUZAN: Ze-ze kan er heel goed mee door. Niet om van achterover te vallen, je weet wel. Nogal gewoontjes, maar…
BILL: Aha
SUZAN: Met zo'n sloom smoeltje. Beetje opgeblazen. Zeker als ze straks rond de veertig is.
BILL: Uh-huh
SUZAN: En met van dat dunne piekhaar waar je geen kant mee op kunt. Vreselijk. Je hebt gewoon zin om het bij elkaar te pakken en er de schaar in te zetten. Het arme kind.
BILL: JaJa
SUZAN: Nogal gedrongen -
BILL: Ach, nou ja, zo lang ze aardig is...
SUZAN: Oh, ja hoor. Het is net een marmot..
BILL: Komen ze hier in de buurt wonen?
SUZAN: Nee. Ze vertrekken naar het Verre Oosten..
BILL: Zo, dat klinkt opwindend. Hoe komt dat zo?
SUZAN: Tja...Ricky heeft daar een baantje versierd.
BILL: Maar dat is schitterend.
SUZAN: En zij heeft trouwens iets Thais.

Pag. 82
BILL: Ja, nou ja, dat hebben ze wel vaker, hè?
SUZAN: Nou haar familie komt oorspronkelijk uit Thailand. Ze is een Thaise. Van huis uit.
BILL: Oh, goeie hemel. Neem me niet kwalijk. Ja.
SUZAN: Maar zoals ik al zei, in de verste verte niet zo lieftallig. En niet zo schitterend.
BILL: Misschien is ze alleen niet zo wanneer jij in de buurt bent. Mogelijk dat ze zich een beetje in de schaduw gezet voelt?
SUZAN: Och...
BILL: Ik weet niet. Jij kunt het niet helpen hoor maar ik weet ni…
SUZAN: Wat?
BILL: Nou ja - jij maakt nu eenmaal nogal een grote indruk op mensen, hè en je weet hoe dat ...
SUZAN: Ach, kom nou toch...
BILL: Jaja, dat doe je. Het is maar goed dat ik je huisarts niet ben, nietwaar? Zo in dat geval ethisch niet zo verantwoord zijn, hè?
SUZAN: Doe niet zo mal.
BILL: Nee, ik meen het. Ik vind jou heel aantrekkelijk. En dat vind ik al een hele tijd. 
SUZAN: Jij hebt me voor het eerst gezien - wanneer was het - gisteren?
BILL: We hebben elkaar eerder gezien.
SUZAN: Een enkel keertje dan.
BILL: Méér dan een enkel keertje. We hebben nooit veel tegen elkaar gezegd, maar ik keek wel vaak naar je. Als je met andere mensen stond te praten.
SUZAN: Oh ja? 

Pag. 83
BILL: Jazeker.
SUZAN: Wanneer?
BILL: Ach, je weet wel. Bij van die sociale gelegenheden. Zoals - nou ja - ik herinner me bijvoorbeeld nog bij die schoolconcerten.
SUZAN: Schoolconcerten?
BILL: Van die muziekuitvoeringen op school. Weet je vast nog. Onze kinderen sprongen allemaal rond met van die wollige beestenoren, terwijl ze van die vreselijke liedjes zongen...
SUZAN: Dat is tien jaar geleden.
BILL: Elf. Ik weet het. Járen.
SUZAN: Goh...Jeetje...
BILL: Neem me niet kwalijk. Ik had er nooit over moeten beginnen, hè?
SUZAN: Nee.
BILL: Spijt me.
SUZAN: Ben toch blij dat je het gedaan hebt. Bill!
BILL: Wat?
SUZAN: Ze is er nu. Eéntje is er nu.
BILL: Je bedoelt dat één van je...
SUZAN: Ja. Ze staat daar.
BILL: Oh, ja?

Pag. 84
SUZAN: Kun je haar zien..? Alsjeblieft, lieve Heer, zorg dat hij haar ziet - Zie je iets? 
BILL: Nee, niet....direct.
SUZAN: Als je haar nou maar zag, dan zou alles in orde zijn. Ik weet het zeker. Daar is ze. Ze is daar.
LUCIE: Mammie?
SUZAN: Zie je? Dat is mijn dochter. Dat is Lucy. 
BILL: Lucy.
SUZAN: Zie je wel?
BILL: Blijf haar beschrijven.
SUZAN: Ze is - mooi. Ze heeft een witte jurk aan en ze loopt op blote voeten. Blond haar...
BILL: Ga door. Jaja. Ik zie haar.
SUZAN: Zie je? Ze knielt...
BILL: Jaja, ze knielt. Ze is erg mooi.
SUZAN: Oh ja..
BILL: Hallo, was je daar? Ben jij even een grote meid, zeg. Hoeveel jaartjes ben jij nou? Lieve hemeltje! Zoveel pas? Je ziet er veel groter uit. Dan zal jij wel een boel groentetjes gegeten hebben, hè?
LUCY: Mammie?
BILL: Daar groei je groot en sterk van, wist je dat? Heeft je mammie je dat nooit verteld? Ik wed dat ze dat gedaan heeft. 
LUCY: Mammie, wie is dat? Wat moet die man?

Pag. 85
SUZAN: Niets lieverd. Maak je maar geen zorgen. Het is gewoon iemand die - dingen ziet...
LUCY: Wat eigenaardig. Is hij gek?
SUZAN: Mogelijk. Eén van ons anders in elk geval. En ik hoop maar dat hij het is.
LUCY: Nou, jij zeker niet. Zeg hem dat hij weggaat. Hij maakt een troep van onze mooie tuin. 
BILL: Lust je ook spinazie? Oh, maar je moet je spinazie opeten hoor. Alle kleine meisjes horen hun spinazie op te eten. En hun sla. Eet jij je sla wel op? Ben jij net als een konijntje? Konijntjes zijn gek op sla, wist je dat? Heb jij een konijntje hier in de buurt gezien? Wacht eens even! Eventjes maar! Ik geloof dat ik hier... ja, ik geloof dat ik - een konijntje in mijn zak heb... Sim sala bim - hocus pocus, pilatus... pas - ik wou dat hier een konijntje was!..Wat zeg je me nou, is dit geen konijntje? Natuurlijk is dit wel een konijntje. Wacht! Wacht! Ik zal het je laten zien. Kijk, zie je, we knopen hem zo...en zo...en dan...zo..dan zo...en - kijk! Daar hebben we het konijntje. - Boe - En waar is hij nou gebleven? - Boe! - 
TONY: Wat moet die vent hier?
LUCY: Moeder zegt dat hij getikt is. Zeg hem dat hij weggaat, Tony.
TONY: Wil je dat ik hem er uit donder, Grote Zus?
SUZAN: Nee, niet doen. Hij doet niemand kwaad, heus niet.
TONY: Wat doet hij? Tegen wie heeft hij het?
LUCY: Hij is zo lelijk, mammie. Hij is zo ontzettend lelijk.
SUZAN: Nee, zo mag je echt niet over hem praten. Hij heeft heel aardige dingen tegen mij gezegd…

Pag. 86
TONY: Aardige dingen? Wat voor aardige dingen?
SUZAN: Oh, gewone, aardige, vleiende dingen. Lieve dingen.
LUCY: Hoe durft hij?
TONY: Juist. Dat doet de deur dicht, ik schiet hem overhoop...
LUCY: Goedzo!
SUZAN: Nee, nee!
SUZAN: Danny, hou ze tegen. Hou ze alsjeblieft tegen. Ze zijn echt heel stout
DANNY: Wat is er aan de hand, jongens?
LUCY: Pappie, die man zegt afschuwelijke, smerige dingen tegen mammie. Jij moet
hem uit de weg ruimen...
TONY: Wacht, ik haal mijn dubelloops. Ben zo terug.
SUZAN: Luister niet naar ze hoor, het zijn zulke leugenaars allebei...
DANNY: Goed, goed, goed! Eén tegelijk. Ten eerste, wie is hij? Ten tweede, wat doet hij?
LUCY: Hij is van Lotje getikt, dat weet ik wel...
DANNY: Sssjt! Suzie, wat doet hij hier?
SUZAN: Tja...verdwaald, kwam hier gewoon - toevallig langs - 
TONY: Hoe kan dat nou? Het is een wandeling van vijftien minuten vanaf de hoofdingang...
LUCY: Hij zei allemaal lieve dingetjes tegen mammie. Heeft ze zelf gezegd.

Pag. 87
DANNY: Suzie, is dat waar wat zij zeggen? Waarom neem je hem in bescherming? Is dat waar?
SUZAN: Ik-ik kan daar geen antwoord op geven.
DANNY: Dan vraag ik het hem zelf wel. Hé, jij daar!
SUZAN: Je kunt hem niets vragen. Hij kan je niet horen...
DANNY: Ja jij. Ik heb het tegen jou. Wat moet jij hier?
BILL: Oh, hallo. Had u het tegen mij?
SUZAN: Oh mijn God... Wat gebeurt me nù?
DANNY: Heb jij mijn vrouw bedreigd?
BILL: Ik? Goeie hemel, nee.
TONY: Wie ben jij? Tegen wie had jij het?
BILL: Ik? Ik ben een neergestreken bioloog met computergestuurde konijnen die kunnen dansen op schoolconcerten en ik probeerde mij een science fiction boek te herinneren.
LUCY: Wat een fietsverhaal. Geef hem een oplawaai, pappie.
SUZAN: Nee, Danny...
BILL: Ogenblikje.
TONY: Als ik ergens gruwelijk de pest aan heb, dan zijn het wel biologen. Wat heb je in dat koffertje zitten?
BILL: Niets, niets...
SUZAN: Doe hem geen pijn!
LUCY: Konijnen. Hij heeft konijnen in dat koffertje. Onze konijnen.

Pag. 88
BILL: Nee, dat heb ik niet
TONY: Heb jij onze konijnen in jouw koffertje zitten?
BILL: Natuurlijk niet.
LUCY: Ja, dat heeft hij wel. Ik hoorde hem tegen ze praten. 
TONY: Laten we dan maar eens kijken.
BILL: Hee - hó, dat gaat zo maar niet. Nee...
SUZAN: Hou op! Hou op!
TONY: Kijk jij maar even, Luus…
BILL: Luister, u hoeft niet te... u kunt het toch niet openkrijgen, het slot klemt.
LUCY: En wat hebben we hier in zitten...?
TONY: Rustig maar, het is al goed. Rustig maar.
SUZAN: Bill.. Danny, alsjeblieft -
DANNY: Het is al goed Suzie, rustig maar. Laat het maar aan hen over.
SUZAN: Maar ze mogen niet aan zijn koffertje komen, het is -
DANNY: Nee lieverd. Misschien is het wel een stroper. Als het een stroper is zullen we hem moeten ophangen.
SUZAN: Hem ophangen?
BILL: Wat hoor ik daar over ophangen? 

Pag. 89
LUCY: Kijk eens wat ik gevonden heb! Een jurk. Een prachtige macraméjurk. Hartelijk dank.
BILL: Nee, nee. Die is niet voor jou. Stop hem terug. Die is voor haar schoolconcert. Stop hem terug, zeg ik je ... voor mijn dochtertje -
LUCY: Ik ga hem meteen passen…
BILL: Doe het alsjeblieft niet. Wees alsjeblieft voorzichtig. Hij is nog niet af. Er zit nog zes weken werk aan…
TONY: Wat wil je dat ik met hen doe?
DANNY: Oh, kieper hem voorlopig maar in het meer.
SUZAN: Oh, Bill...
DANNY: Voorzichtig, Tony, doe het wel voorzichtig!
TONY: Doenne me, doenne me... 
SUZAN: Oh, wat zijn het toch een stouterikken allebei.
DANNY: Val ze niet te hard, Suzie.
SUZAN: Van Tony verwacht je zoiets, maar van Lucy...
DANNY: Nou ja...voor zo'n meisje moet je een beetje begrip hebben. Tenslotte gaat ze morgen trouwen. Logisch toch dat ze een beetje opgewonden is, hè?
SUZAN: Ach ja, natuurlijk...
DANNY: Herinner je je onze trouwdag nog?
SUZAN: Wat is dat nou voor een vraag...
DANNY: We moeten proberen er voor Lucy net zo'n prachtige dag van te maken.
SUZAN: Er is geen dag die tegen die van ons op kan. Herinner je je onze huwelijksreis nog? Herinner je je Portugal nog? Onze wittebroodsweken?

Pag. 90
DANNY: Zeker wel.
SUZAN: Onze eerste huis? Hoe arm we toen waren?
DANNY: Ik moest mijn bureau verkopen en mijn draaistoel, zodat we te eten hadden...
SUZAN: Te eten? Wat dacht je van die eerste maaltijd die ik voor ons beidjes gemaakt had? In die snelkookpan?
DANNY: Beste maaltijd die ik ooit van het plafond genuttigd heb. 
SUZAN: Je hebt het me nooit vergeven, hè? Nog niet na - hoelang? - tien jaar?
DANNY: Elf. Je bent nog steeds even jong. Je bent niets veranderd. Nog steeds dezelfde.
SUZAN: Zal Lucy's man me wel aardig vinden?
DANNY: Hij zal je aanbidden. Ze zal scheel zien van jaloezie, let op mijn woorden. En als jij hem ook aanbiddelijk vindt, dan word ik jaloers. 
SUZAN: Oh, Danny...
DANNY: Ssst!
SUZAN: Oh hemel, wat ben ik aan het doen?!

Pag. 91
FRED: Suzan! Suzan! Waar ben je? Suzan! Waar ben je gebleven? Su...? Suzan, wat is er in vredesnaam met je gebeurd? Suzan?
SUZAN: Mmmm?
FRED: Het is in orde, ze is hier. Ze is hier buiten. Ze ligt midden op het grasveld. Suzan, kun je me verstaan?
SUZAN: Hallo, Fred. Hoe staan de zaken?
FRED: Wat ben jij in vredesnaam aan het uitspoken, mens? Ligt me daar een beetje in het gras om half-vier in de ochtend! Midden in een onweersbui! Moet dit soms een grap verbeelden?
SUZAN: Ja. Ontzettend geestig, vind je niet?
FRED: Nee, dit is niet geestig. Suzan. Dit is helemaal niet geestig. Sta alsjeblieft op en kom binnen. Hup twee!
SUZAN: Dee! Dee!
FRED: Suzan! Schiet op! En hup... en hup... oh... Suzan, wat is er toch met je? Wat is er in vredesnaam met je aan de hand?
SUZAN: Niks. Helemaal niks. Ik voel me prima. Maak je geen zorgen, Fred, moet je echt niet doen...
FRED: Rick!
SUZAN: We zullen ons heel keurig en stilletjes laten scheiden.
FRED: Scheiden?
SUZAN: Ik beloof je dat ik je carrière niet in gevaar zal brengen. Dat beloof ik je.
FRED: Wat?

Pag. 92
SUZAN: Ik zal geen schandaal maken. Voor jou. Ik wil je geen schade berokkenen, heus niet. niet. Ik zal geen namen noemen als jij dat niet wilt...alles héél discreet.
FRED: Waar heb je het over? Waar heb je het in Godsnaam over? Mijn kamerjas is kletsnat, ik sta te soppen in mijn pantoffels en ik heb niet het flauwste idee waar jij het over hebt. Rick! Waar voor de donder is die jongen? Wil je weten waar hij is? Zal ik je vertellen waar hij is? Hij is de brand aan het blussen, dáár is hij!
SUZAN: Brand?
FRED: De brand die zo genadig was om mij te wekken voor we geroosterd werden in ons bed. De brand in mijn werkkamer, vermoedelijk aangestoken door jou...
SUZAN: Door mij? Nooit van m'n...
FRED: Probeer het maar niet te ontkennen, Suzan.
SUZAN: Ik ben hier buiten geweest.
FRED: Alle zestig pagina's in vlammen opgegaan. Realiseer jij je wel hoeveel jaren werk er in dat boek zijn gestoken? De research? De achtergrondinformatie? D uren die ik zwoegend heb doorgebracht met het schoonkrabben van grafstenen? Ik was aan mijn laatste hoofdstuk bezig, Suzan. Hoe kan je zoie doen? "En tenslotte, wat leert ons 600 jaar geschiedenis van onze parochie? Want is het niet de plicht van het heden te leren van het verleden teneinde on voor te bereiden op de -". Oh, God! Vergeef me de gevoelen die ik nu voor je koester, Suzan. Ik zal ze je niet toevertrouwen, want ze zij onuitsprekelijk. Kom alsjeblieft binnen. Ik zal je vergeven, maar niet hier buiten in de regen.
SUZAN: Nee, nee. Maak je geen zorgen over mij. Ga naar binnen om te zien hoe het met je boek staat, met mij is alles in orde. 
RICK: Het spijt me pap, ik heb mijn...
FRED: Is 't je gelukt om er nog iets van te redden, jongen?
RICK: Wat is er met je aan de hand? Wat doen jullie hier buiten?

Pag. 93
FRED: Let maar niet op mij! Is het je gelukt nog iets van mijn boek te redden?
RICK: Tja, nou ja, ja. Ditte. Dit is alles. 
FRED: Bladzijde 58. Dit is het. Dit is wat er van over is. Ben je nu tevreden, mens?
SUZAN: Ik heb het niet gedaan... 
FRED: Waarom, Suzanne, waarom?
SUZAN: Ik was hier buiten.
FRED: Waarom? Wat voor vreselijks, walgelijks, niet te beschrijven iets kan ik jou in 's-hemelsnaam hebben aangedaan?
SUZAN: Met me trouwen?
RICK: Hoor eens, lijk het je niet verstandiger als jullie tweetjes naar binnen kwamen? Het regent dat het giet. Hebben jullie dat niet gemerkt?
FRED: Wat kan het nu nog schelen? Wat kan het schelen? Nou ja
MURIEL: AAAAAAH! 
FRED: Wat mag dat in vredesnaam zijn? 
MURIEL: AAAAAAH! 
RICK: Oh, dat is tante Muriel!
FRED: Maar wat is er met haar? Oh nee, je hebt haar toch niet ook in brand gestoken, hè? Nee toch, hè? 
MURIEL: Hij is terug... Fred, hij is terug. Harry is bij me teruggekomen...
RICK: Harry?
FRED: Laat maar zitten. Dat is haar man.
RICK: Die is toch dood.

Pag. 94
MURIEL: Hij is terug. Hij heeft me een teken gegeven, eindelijk...
FRED: Oh lieve hemel, wat een nacht...
MURIEL: Oh, maar Fred, het is zo'n verschrikkelijk teken. Oh, Harry...
RICK: Maar wat is er dan, tantetje?
MURIEL: Rick, je moet met me mee naar binnen komen. Ik kan daar niet binnen, niet alleen....niet zolang hij er is.
RICK: Tante Muriel, dat kan nu niet. Kijk naar mam, ze is...
MURIEL: AAAAAAH! 
FRED: Ga met haar mee, Rick. Het heeft niets te betekenen. Het overkomt Muriel regelmatig twee keer per week. Maar ga in Godsnaam met haar mee. Laat ons maar alleen. Wij zullen het op de een of andere manier wel klaarspelen.
RICK: Goed dan. Weet je het zeker? Ik ben zo weer terug...
MURIEL: Kom dan, vlug, Ricky, vlug...
RICK: Kom er aan, tantetje. Zorg dat jullie niet al te nat worden, hè? 
FRED: Zorg dat je niet te nat wordt... Waarom heb je het gedaan, Suzan? Haat je me dan zo erg?
SUZAN: Ik heb het niet gedaan. Hoe vaak moet ik het nog zeggen? Maar tja, nu je het me toch vraagt, ik haat je inderdaad. En behoorlijk ook. Maar ik heb niet je boek verbrand, dat zweer ik je. Ik denk trouwens dat ik wel weet wie het gedaan heeft.
FRED: Wie anders dan jij? Rick?
SUZAN: Nee, niet Ricky...
FRED: Nou ja, wie is er verder dan nog? Muriel? Frederik Forsyth, tijdens een plotselinge aanval van jaloezie? Wie?
SUZAN: Tony.

Pag. 95
FRED: Tony? Tony wie?
SUZAN: Mijn Tony. Mijn broertje Tony.
FRED: Doe niet zo idioot. Jij hebt geen broer. Jij hebt het gedaan. Je weet dat jij hem gedaan hebt. Geef het toch toe.
SUZAN: Nee, ik heb het niet gedaan. Omdat ik hier buiten was. De hele tijd. En Bill Springer kan het getuigen. Hij is teruggekomen en was bij mij. Tot hij in het meer werd gesmeten. Dus.
FRED: Meer? Wat voor meer? Bill is teruggekomen, ja, en toen voelde jij je duizelis en moesten we je naar bed brengen. En daar ben je gebleven, slapend in bed, vanaf drie uur 's-middags, tot je in de kleine uurtjes wakker werd en begon met je nachtelijke escapades.
SUZAN: Wat een onzin! Ik weet wat ik deed en het had absoluut niets te maken met wat ...
FRED: Oh ja, dat had het wel. Er zijn getuigen.
SUZAN: Ik zal nooit vergeten wat ik gedaan heb. Nooit. 
FRED: En?
RICK: Hoogst merkwaardig.
FRED: Wat dan?
RICK: Ze had gelijk. Iemand heeft iets op het plafond van haar slaapkamer geschreven...
FRED: Op Muriel's plafond?
RICK: Met krijt, lijkt het wel. Ze moeten op haar nachtkastje geklommen zijn...
FRED: Oh, Suzan... Wat stond er geschreven? Ik wil het niet horen.
RICK: Er staat geschreven: "Onderbroek uit, Muriel".

Pag. 96
FRED: Oh, Suzan. Hoe vat Muriel het op?
RICK: Oh, prima hoor. Ik heb haar gezegd dat ze voor ons allemaal maar een kopje warme cacao moest maken. Om haar gedachten een beetje te verzetten...
FRED: Kopje warme cacao?
RICK: Ben zo terug. Even de zaak wegpoetsen. 
FRED: Heeft een mens alles gehad, krijgt hij van Muriel een verplicht rondje warme cacao. Voor je het weet krijgen we de sprinkhanen op ons dak. Suzan, kom naar binnen, alsjeblieft. 
SUZAN: Ga weg, Fred. Laat me met rust.
FRED: Luister, ik heb echt de kracht niet meer om je aan je haren naar binnen te sleuren. Als je niet uit vrije wil komt, dan zal ik voor je eigen bestwil genoodzaakt zijn een ziekenwagen te bellen.
SUZAN: Oh nee, niet weer een ziekenwagen...
FRED: Er moet voor je gezorgd worden, Suzan.
SUZAN: Er wordt perfect voor me gezorgd, dank je wel. En ga nou weg! Donder op!
FRED: Ik ga al! Ik ga al! Ik geef het op, Suzan, ik geef het op. Jij hebt gewonnen. Ik ben bang dat ik niet meer kan doen. Afgelopen. Uit.
SUZAN: Het kan me niets schelen. Ik ben nu vrij van jullie allemaal, hoor je! Van jullie allemaal. Van jou met je kleinzielige, kleingeestige, kleinburgerlijke harteloosheid. En dat pedante jong dat zich voor me schaamt. Dat flauw valt als hij een paar tieten ziel. Net als dat mens met haar dooie echtgenoot. Geen wonder dat hij de pijp aan Maarten gaf. Waar hoop je op, Muriel? Onbevlekte ontvangenis? Te laat, liefje, verdomd te laat. Jij en ik, allebei. Bergafwaarts. Bergaf... Waar is iedereen naar toe? Ze zijn allemaal weg. 
ZINGEN
SUZAN: Danny? Lucy? Tony? Herken je mij? ... Oh!

Pag. 97
TONY: Suzie!
SUZAN: Tony?
TONY: Lieve Grote Zus. Wat maak je me nou? Zo vat je nog kou.
SUZAN: Ik weet het, ik ben zo'n dommerd. Ik werd plotseling overvallen door de regen... 
TONY: Wij moeten echt een oogje in het zeil houden bij jou, hè? Jij bent buiten niet te vertrouwen in je uppie...
SUZAN: Jullie zullen gewoon voor mij moeten zorgen, Tony... 
TONY: Doen we. Doen we. Laten we je nu eerst maar eens droog zien te krijgen... Zo! Is dat niet beter?
SUZAN: Oh, ja. Veel, veel beter.
TONY: Perfecte dag hiervoor, vind je niet? 
SUZAN: Oh, ja. Een perfecte dag voor een trouwerij. Alles is nu perfect...

Pag. 98
LUCY: Oh, daar ben je, mammie. Ik vroeg me al af waar je was...
SUZAN: Lieveling, je ziet er schitterend uit 
LUCY: Dank je. En jij bent echt hopeloos. Dat weet je toch, hè?
SUZAN: Ja, lieveling...
LUCY: Ik dacht dat het vandaag de bedoeling was dat jullie allemaal achter mij aan renden en niet andersom...
SUZAN: Het spijt me. Ik ben zo vreselijk opgehouden. Ik moest toezicht uitoefenen op dat nieuwe hulpje van ons, ene Tess. En die is zo afgrijselijk sloom en zo verschrikkelijk dom...
TONY: Maak je geen zorgen. Lucy vindt het heerlijk om rond te rennen...
LUCY: Nee, dat vind ik niet, hou je mond. Oh mammie, ik ben zo vreselijk opgewonden. Echt waar. Ik hoop maar dat ik het goed zal doen. Dat ik jou en pappie niet zal teleurstellen.
SUZAN: Dat zal je niet, lieveling. Maak je geen zorgen. We zullen allebei in de buurt zijn.
LUCY: Ben je er vanavond ook als ik je nodig heb?
SUZAN: Ja, ik ben er vanavond ook als je me nodig hebt, dat beloof ik je. 
LUCY: Is die grote tent niet fantastisch? Het lijkt wel of hij een heel weiland overdekt. En hij staat gewoon vol met bloemen.

Pag. 99
SUZAN: Ik heb ze daar allemaal voor jou laten neerzetten. 
DANNY: Hallo, die kleine Lucy.
LUCY: Pappie, het is perfect allemaal. Dank je. Dank je wel.
DANNY: We doen ons best. Alles in orde, lieveling?
SUZAN: Heel gelukkig. 
DANNY: Tussen twee haakjes, jongedame, behoor jij niet over een paar minuutjes klaar te zijn voor de start?
LUCY: Nog alle tijd.
DANNY: Oh, ja? Wat wijzen de wijzers aan, dan?
LUCY: Oh, gossie. Jemineetje, is het echt al zo laat? Neem me alsjeblieft niet kwalijk, iedereen. Neem me niet kwalijk…
SUZAN: Ik heb haar nog nooit zo opgewonden gezien. Bedankt dat je het zo voortreffelijk voor haar georganiseerd hebt, Danny. Je bent zo ontzettend geduldig. Jij weet wat dit voor ons vrouwen betekent.
DANNY: Als het jullie beidjes gelukkig maakt, ben ik ook gelukkig. Ik geloof trouwens dat iedereen er is. Behalve de muziek. Waar blijft in 's-hemelsnaam de muziek? Ah, zo mag ik het horen.
SUZAN: Oh, dat klinkt leuk...
DANNY: Weet je het zeker? We hebben ook nog een korps doedelzakken als je dat liever hoort.
SUZAN: Nee, dit is prima. 
DANNY: Alles onder controle, Tony?

Pag. 100
TONY: Reken maar. Ik heb nog even rondgeneusd bij de stal jonge merries. Onze Lucy ziet er zeker zo goed uit als de rest, dat kan ik je wel vertellen...
SUZAN: Pardon?
DANNY: Blij dat te horen.
TONY: Ik denk dat ze het helemaal gaat maken, weet je dat. Ze is in topvorm, ze vrij van blessures en ze is natuurlijk niet meer te stuiten als ze eenmaal op dreef is.
DANNY: Ze vindt het heerlijk om zich te laten opzwepen...
TONY: Oh, zéker.
SUZAN: Waar hebben jullie het allebei over? 
LUIDSPREKER
DANNY: Hey… Het feest gaat beginnen!
SUZAN: Wil iemand mij vertellen wat er aan de hand is?
TONY: Aha! Kijk eens wie we hier hebben...
BILL: Goeiemiddag, heren.
SUZAN: Bill?
BILL: Hallo die Suzie.
DANNY: Is er een beetje gewed op de draverij?
BILL: Oh ja hoor, hoogdravend...
SUZAN: Ik dacht dat het hier om een trouwerij ging.
DANNY: Zet voor mij maar honderd pop in, okee Bill?

Pag. 101
BILL: Doe ik voor je. Gewonnen of geplaatst? 
SUZAN: Danny, ik dacht dat dit een trouwerij was...
DANNY: Wat zeur je toch over een trouwerij, raar oud mens dat je d’r bent?
Wat heb je te bieden, Bill? Tien tegen één?
TONY: Als dat zou kunnen.
BILL: Geen schijn van kans, vijf tegen vier en dat is heel genereus. Dat krijg je nergens anders... 
DANNY: Wat? Ze stond drie-en-dertig tegen één vanmorgen.....
BILL: Nee, dat was de jockey. Hem mag je hebben voor drie-en-dertig. Maar vijf tegen vier voor de jonge merrie...
SUZAN: Gaan ze niet trouwen?
BILL: Trouwen? Wie gaat er trouwen?
DANNY: Suzan heeft iets met een trouwerij. Om de een of andere reden wil ze pers een trouwerij...
TONY: Dan krijg je toch een trouwerij, m'n schat...
SUZAN: Ik dacht dat dit er een was...
BILL: Absoluut. Goeie zaak, een trouwerij. 
DANNY: Ik geloof dat ze hun plaatsen gaan innemen... 
SUZAN: Danny? Danny? 
DANNY: Ogenblikje, schattebout... 
BILL: Prachtig plekkie hier. Allemaal van jou?
TONY: Jazeker.

Pag. 102
BILL: Hoe lang woon je hier al?
TONY: Sinds 1388.
BILL: Oh, dat is behoorlijk lang. Wat een ruimte.
TONY: Ja, aan die kant grenst het aan de rivier.
BILL: Oh ja, ik zie het. Wat ligt er aan de overkant dan?
TONY: Oh, daar ligt Thailand...
BILL: O ja joh? Je meent het?
TONY: We mogen er nog steeds jagen, maar officieel is het van hun.
BILL: Kleine bofkonten...
SUZAN: Oh, alsjeblieft. Gebruik een beetje je verstand, zeg.
BILL: En het meertje dan?
TONY: Nee, dat is de Kaspische Zee.
BILL: Oh ja joh? Je meent het? Ik vroeg me altijd al af waar die lag.
SUZAN: Luister, willen jullie er nu eens mee ophouden, jullie twee. Jullie verpesten het helemaal.
DANNY: Ah! En weg zijn ze ...
BILL: Prachtig!
TONY: Joepie!
SUZAN: Waar is mijn huwelijk? Wat is er gebeurd met het huwelijk dat me beloofd was? Ik wil een huwelijk...
DANNY: Momentje schat, momentje. Goed zo wijfie. Goed zo wijfie...moet je d'r zien lopen!
TONY: Tijd voor een glaasje prik, dacht ik zo, vind je ook niet?

Pag. 103
BILL: Lijkt me wel.
TONY: Champagne hier...vlug.. vlug...
DANNY: Ze ligt derde op dit moment. Maar in een mooie positie. Ze laat zich niet kisten... 
SUZAN: Dit is helemaal niet wat ik wilde. Helemaal niet.
MURIEL: Hier is een heerlijk glaasje champagne.
TONY: Dank je, Muriel.. 
SUZAN: Muriel?
MURIEL: Momentje mevrouw, ben zo bij u. 
BILL: Prima. Precies wat de dokter heeft voorgeschreven. Eerste klas orkestje is dit. Wie zijn die luitjes?
TONY: Oh, dat zijn allemaal - wacht even - wat zijn dat ook alweer, Danny?
DANNY: Klusjesmann...
TONY: Dat was het. Zijn allemaal klusjesmannen. Limburgse klusjesmannen!
BILL: Niet te geloven.
MURIEL: Mevrouw?
SUZAN: Dit is toch te gek om los te lopen..
DANNY: Ze gaat hem winnen, weet je dat, ze gaat hem winnen! 

Pag. 104
SUZAN: Jasses! Dit is walgelijk. Wat zit er in mijn drank?
MURIEL: In de champagne, mevrouw?
SUZAN: Het is te smerig voor woorden...neem mee.
MURIEL: Ik geloof dat het er in hoort, mevrouw. Het zat in het rooie busje naast de…
TONY: Het is maar een kikker, Suzie.
SUZAN: Een kikker?
TONY: Als je het niet lekker vindt, spuug je het toch uit -
SUZAN: Muriel, trek dat bespottelijke uniform uit, je ziet er belachelijk uit...
MURIEL: Ja, mevrouw. Alstublieft, mevrouw.
TONY: Trek alles uit, Muriel.
DANNY: Ze hebben nog zo'n twee honderd meter te gaan... Lucy is los van Mister Macramé en Maffe Mannie... En ze lopen goed uit op Pikkie Pedant en Dominee Degelijk.
SUZAN: Danny...
DANNY: Neem me niet kwalijk, schatje. Wil je de kijker?
SUZAN: Nee, die wil ik niet. Ik heb er geen behoefte aan om onze dochter te zien rondparaderen en vreselijke liedjes te horen zingen met wollige beeste-oren op.
DANNY: Ach, kom nou schat. Het is maar eens in het jaar. En het betekent zoveel voor die kleine. En daar gaat ze...ze is er bijna...en ze heeft gewonnen.! Lucy heeft gewonnen!
TONY: Goed gedaan, Luus...
BILL: Schitterend. Klasse. Zeg, volgens mij, en nu spreekt de arts in mij, is je dienstmeid weer zwanger, hoor Danny. Ik kan me vergissen natuurlijk.

Pag. 105
DANNY: Ben bang dat het weer zover is, Bill. Elke keer als er rennen zijn, is het weer hetzelfde liedje... Excuseer me, ik moet even Lucy gaan feliciteren...Prachtige race. 
SUZAN: Danny, wacht..
DANNY: Hééé! Hééé! Kijk eens wie we daar beter laat dan nooit hebben. Freddy! Bij alle heiligen nog aan toe!
FRED: Danny, ouwe duivel dat je er bent...
SUZAN: Frederick?
TONY: Hai, Freddy!
SUZAN: Wat doet Fred hier?
FRED: Tony, ouwe boef... En daar hebben we Billy Beelzebub in hoogst eigen persoon. Hallo, die Bill!
BILL: Hallo, die Freddy...
FRED: Nou, is dit even mooi of is dit even mooi?
SUZAN: Fred, ga alsjeblieft weg. Schiet op, ga weg! Ga weg! 
DANNY: Waar heb je trouwens gezeten?
FRED: Neem me niet kwalijk, iedereen. Ik moest nog een echtscheidinkje doen. Rotklus.
BILL: Oh mieters. Ik ben gek op echtscheidingen.
DANNY: Zo, en nu ga je mee om Lucy op te zoeken...


Pag. 106
LUCY: Pappie, we hebben gewonnen. We hebben gewonnen...
DANNY: Ik weet het, lieveling, ik weet het...
SUZAN: Nee! Niet met hem! Niet met hem! Lucy, m'n liefste, trouw niet met hem. Ga weg, ga onmiddellijk weg. Ricky! Je mag niet met haar trouwen, dat verbied ik.
LUCY: Het heeft geen zin mammie, hij spreekt onze taal niet.
TONY: Ze zijn trouwens al maanden getrouwd.
DANNY: Last maar. Ik weet zeker dat je een goeie echtgenoot voor Tess zult zijn, jongeman.
SUZAN: Tess?
RICK: Ik zal het proberen, meneer. Ik zal mijn best doen om haar te kortwieken en haar voller te maken.
FRED: God zegen je, God zegen je, God zegen je...
LUCY: Ik wist dat ik ging winnen. Ik keek om me heen tijdens die laatste zeshonderd meter en ik zag dat die andere twee zwakker werden. En ik voelde me sterker dan ooit. Ik had kunnen blijven rennen, de hele dag door. 
RICK: Ik wist dat we een kans maakten. Maar het was Tess die het klaarspeelde. Ze bewees haar kloosteropleiding. Ik ben nog nooit zo trots geweest in mijn leven. Maakt u zich niet bezorgd, ik zal goed voor haar zorgen, daar kunt u zeker van zijn.
DANNY: Ik heb je de hele rit gevolgd met de verrekijker. Ik maakte me zorgen toen er nog zo'n kilometertje te gaan was en je nog steeds niet was weggesprongen, maar ik begreep je tactiek. Ik zeg maar zo, als je een snelle eindsprint hebt, moet je hem gebruiken ook, hè?

Pag. 107
TONY: Wat ik zo fantastisch aan de races vind, is dat de races zelf er geen moer te doen. De hele affaire is   n groot sociaal evenement dat volgens mij alleen bedoeld is ter consumptie van een maximum aan flessen champy. 
BILL: Dit is de schitterendste racebaan waar ik ooit geweest ben. Als je het mij vraagt is [...] hierbij vergeleken niet meer dan de binnenrand van een bolhoed. Ik bedoel, hier heb je alles. Thailand daar en de Kaspische Zee daar. En natuurlijk ook het crème de la crème van onze natie. Mieters. 
FRED: Weet je, ik ben hier niet meer geweest sinds - wat zal het geweest zijn - 1388, schat ik. Is het al zo lang geleden? Je ziet er geen dag ouder uit Danny, ouwe jongen. Ik hoop dat van mij hetzelfde gezegd kan worden. Ik betwijfel het. Sommige mensen slijten nu eenmaal harder dan anderen, hè?
SUZAN: Dit is ontzettend oneerlijk, en dat meen ik. Waarom doet iedereen alsof ik er niet ben? Waarom kijken jullie mij niet aan? Kijk mij onmiddellijk aan, hoor je dat! Jullie allemaal! 
DANNY: Lieve schat van me...
LUCY: Mammie, wat leuk!
SUZAN: Wat doen jullie allemaal?
RICK: Hallo, die Mam. Goed om je te zien...
FRED: Hallo, Suzan. Herken je mij? Fred?
BILL: Hallodio. Slik je nog steeds die pillen die ik je gaf?
TONY: Hallo, Grote Zus. Waar heb jij je al die tijd verstopt?
DANNY: Dames en Heren...Ik heb... Dames en Heren... Hebben we daar wat verse champagne, Muriel? Deel het rond.

Pag. 108
MURIEL: Ja meneer. De ziekenwagen is onderweg...
ALLEN: Ssst! 
DANNY: Jij hebt je baby al gekregen, zie ik, Muriel?
MURIEL: Ja, meneer. Alstublieft, meneer.
DANNY: Wat was het? Weer een jongen?
MURIEL: Ja, meneer.
DANNY: En hoe ga je hem noemen? Mag ik raden?
MURIEL: Harry, meneer.
DANNY: Prachtig. Dat is - de hoeveelste - nu?
MURIEL: Dit wordt mijn tiende Harry, meneer.
DANNY: Goed zo. Blijf zo doorgaan.
Goed dan. Muriel, pak zelf ook een glas, voor deze gelegenheid mag je met ons meedoen... 
Dames en Heren, ik wil graag een toast uitbrengen op de vrouw die niet alleen de belangrijkste figuur in mijn leven is - maar die, naar ik vermoed, de belangrijkste figuur in ons aller leven is...
TONY: Bravo... bravo... absoluut...
LUCY: Bravo... bravo... absoluut...
RICK: Bravo... bravo... absoluut...
BILL: Bravo... bravo... absoluut...
FRED: Bravo... bravo... absoluut...
MURIEL: Bravo... bravo... absoluut...
DANNY: Suzan, jij bent ons allen ongekend dierbaar. Jij bent onvervangbaar. Dus, zonder verdere omhaal: op jou, onze liefste Suzie!
ALLEN: Onze liefste Suzie.  
TONY: Speech...

Pag. 109
LUCY: Ja, toespraak, mammie... 
SUZAN: Nee, nee.... 
ALLEN: Ja...ja...speech...toespraak...kom op, Suzie, toespraak....speech... 
SUZAN: Mijn liefste vrienden. Familieleden. Het was het gelukkigste moment in mijn leven om hier tussen jullie te staan en dit met jullie te mogen delen, op de dierbaarste van al mijn dagen… ETC.